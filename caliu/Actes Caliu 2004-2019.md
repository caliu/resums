# Reunions de Caliu des de 2004 fins a 2019


## Reunió de desembre de 2019
Dissabte 7 de desembre de 2019, canal #caliu de freenode.net. Assistents: Rafael Carreras, Josep Maria Ferrer, Alex Muntada, Joan Calbasi.
Es canvia el compte corrent de Caliu, es planifica el tancament del compte antic. Es mirarà de fer el Dia de la Llibertat del Maquinari 2020 a Sabadell, però encara s'ha de contactar els organitzadors.

## Reunió de novembre de 2019
Dissabte 2 de novembre de 2019, canal #caliu de freenode.net. Assistents: Rafael Carreras, Josep Maria Ferrer.
S'organitza la festa per celebrar el 20è aniversari de Caliu a Terrassa. Es planifiquen les eleccions a la junta de Caliu.

## Reunió d'octubre de 2019
Dissabte 5 d'octubre de 2019, canal #caliu de freenode.net. Assistents: Rafael Carreras, Josep Maria Ferrer.
Es farà una festa per celebrar el 20è aniversari de Caliu a Terrassa. Se cercarà un lloc pel Dia de la Llibertat del Maquinari 2020. Es planifica l'actualització del servidor.

## Reunió de setembre de 2019
Dissabte 7 de setembre de 2019, Sants, Barcelona. Assistents: Jordi Monteagudo, Rafael Carreras, Miquel Adroer, Aniol Martí, Josep Maria Ferrer.
EL DLP se celebrarà a La Violeta de Gràcia, on haurem de pagar per l'espai. A Bocanord no han pogut per la data, però per altres anys hi podríem coŀlaborar.
El banc on Caliu hi té el compte ens pujarà significativament la comissió, pel que comencem a cercar-ne un altre. La cosa és complicada, sembla ser.
L'Aniol s'ofereix per ser president de Caliu per substituir el Miquel. S'acorda que farem el procés habitual de canvi de junta al març de 2020.
L'OSHWA (oshwa.org) organitza el mes del maquinar lliure i volem contactar amb algú per organitzar una jornada de treball o similar. Es crearà un compte de Mastodon per anuncis de Caliu.

## Assemblea General de juny de 2019
Dissabte 8 de juny de 2019, Sants, Barcelona. Assistents: Josep Maria Ferrer, Aniol Martí, Rafael Carreras, Alex Muntada, Alba Ferrer, Leo Ferrer, Jordi Funollet, Eva Perales, Pau Funollet. Excusen l'assistència: Miquel Adroer i Orestes Mas.

Es revisa i s'aprova per consens el reglament intern de Caliu. Es pengen al servidor i s'avisarà a la llista. Es parla dels propers esdeveniments organitzats per Caliu: el DLP el volem fer a La Bòbila de Nou Barris i el DLM a Ripollet. Encara no hi ha res de parlat. Es presenten els comptes de Caliu i les activitats fetes, així com l'informe d'activitats dels masovers. Es farà una felicitació oficial per part de la junta en reconeixement de la feina feta pels masovers. Es farà un recordatori de pagament de quotes. Mirarem de convèncer el Miquel per tal que romangui president fins les properes eleccions de la junta. Així mateix, mirarem de cercar-ne un altre.

## Reunió de maig de 2019
Dissabte 11 de maig de 2019, canal #caliu de freenode.net. Assistents: Rafael Carreras, Josep Maria Ferrer.

Es decideix de fer la propera Assemblea General el dia 1 de juny a la Lleialtat Santsenca, al barri de Sants de Barcelona.
EL dia de la Llibertat del Programari mirarem de tornar-lo a fer a La Bòbila, mentres que el Dia de la Llibertat del Maquinari miraríem de fer-lo al RipoLab de Ripollet, els hauríem de contactar a veure què n'opinen.
Ens demanen una xerrada a l'Escola del Clot el 31 de maig. Es farà una crida a la llista per veure si hi tenim algú disponible.

## Reunió de març de 2019
Dissabte 2 de març de 2019, Lleialtat Santsenca. Assistents: Rafael Carreras, Miquel Adroer, Josep Maria Ferrer, Aniol Martí.

Es revisa la carta del Departament de Justícia respecte dels nous estatuts i es reparteixen les feines. Tot i tenir-ne ganes, tenim problemes d'agenda per assistir a les reunions d'apoderamentdigital.cat, dilluns hi anirà l'Aniol. El Dia de la Llibertat del Maquinari segueix endavant, se cerca un ponent per xerrada teòrica. Es detecta que s'ha d'actualitzar la política de privadesa al web. L'Assemblea General es farà al juny.


## Reunió de gener de 2019
Dissabte 5 de gener, canal #caliu de freenode.net. Assistents: Rafael Carreras, Josep Maria Ferrer.

Es comença a preparar el proper Dia de la Llibertat del Maquinari.

## Reunió de desembre de 2018
Dissabte 1 de desembre, barri de Gràcia, Barcelona. Assistents: Dafne Calvo, Rafael Carreras, Miquel Adroer, Josep Maria Ferrer, Aniol Martí.

Dediquem la reunió a parlar amb la Dafne del treball de tesi que fa sobre comunitats de programari lliure a Espanya.


## Reunió de novembre de 2018
Dissabte 3 de novembre, canal #caliu de freenode.net. Assistents: Rafael Carreras, Alex Muntada.

Es parla del nou reglament de la junta, està redactar i s'ha de concretar què més s'ha de fer.
S'han de presentar els nous estatuts a Justícia: es contactarà el President per veure si hi pot anar.
Es comenta la reunió que farem el dia 25 amb una doctoranda sobre les associacions de programari lliure.

## Assemblea General Extraordinària d'octubre de 2018
Dissabte 6 d'octubre, vila de Gràcia, Barcelona i canal #caliu de freenode.net. Assistents: Josep Maria Ferrer, Rafael Carreras, Orestes Mas, Leo Ferrer, Àlex Muntada, Alba Ferrer, Eva Perales, Jordi Funollet, Pau Funollet.

Es vota el canvi d'estatuts de Caliu amb 9 vots a favor i cap en contra. S'haurà de confeccionar un reglament intern de Caliu.

Es debat si s'accepta un nou vocal a la junta de Caliu. Com que encara no tenim el nou reglament, es prefereix no prendre cap decisió. El candidat a vocal no ve a l'Assemblea per fer una exposició de motius per acceptar la seva vocalia.

S'accepta incorporar un mirall de Linkat al servidor, sempre i quan no hi hagi paquets no redistribuïbles.

## Reunió de juliol de 2018
Dissabte 7 de juliol, canal #caliu de freenode.net. Assistents: Rafael Carreras.

Dia de la Llibertat del Programari del 15 de setembre, faltaria almenys una xerrada o taller.

## Reunió de juny de 2018
Dissabte 2 de juny, bar Bona Sort d'Hostafrancs, Barcelona. Assistents: Josep Maria Ferrer, Miquel Adroer, Rafael Carreras, Miquel Chicano.

Es valora la possibilitat d'oferir espai al servidor a un projecte d'Ubuntu en espanyol. Es parla del Dia de la Llibertat del Programari del 15 de setembre. El Miquel Chicano ens explica els seus projectes quant al programari lliure i l'economia social i solidària.

## Reunió de maig de 2018
Dissabte 5 de maig, canal #caliu de freenode.net. Assistents: Aniol Martí, Rafael Carreras, Josep Maria Ferrer i David Pinilla.

Es valora el Dia de la Llibertat del Maquinari que s'ha fet a l'abril. Es parla del Dia de la Llibertat del Programari del 15 de setembre. Traspàs de l'administració dels DNS de caliu.cat a l'Aniol i configuració per part dels masovers. La propera reunió serà presencial, a Hostrafrancs.

## Reunió d'abril de 2018
Dissabte 7 d'abril, canal #caliu de freenode.net. Assistents: Aniol Martí, Rafael Carreras, Josep Maria Ferrer, David Pinilla.

La crida per les quotes anuals de Caliu ha anat bé. Se'n farà un recordatori més endavant. Es presenta el Dia de la Llibertat del Maquinari que es fa aquest mes. Es parla de possibles canvis per al Dia de la Llibertat del Programari del 15 de setembre. Es traspassa l'administració dels DNS de caliu.cat a l'Aniol i en una reunió dels masovers es veurà com es configura tot.

## Assemblea General de març de 2018
Dissabte 3 de març, Tarragona. Assistents: Miquel Adroer, Rafael Carreras, Josep Maria Ferrer, Àlex Muntada, David Pinilla, Aniol Martí. 

La nova junta de Caliu pren possessió dels càrrecs. El president s'ha oblidat de portar el resum de l'any, l'enviarà per correu a la junta. Es presenten els comptes de 2017. El secretari s'ha oblidat de portar l'acta de l'Assemblea anterior, ja es farà al juny que ens veurem a Hostafrancs per una reunió presencial.

Es canviarà l'administrador de DNS de caliu.cat. Es farà un recordatori de pagaments de quotes de Caliu, atès que aquest any han baixat considerablement i hem tingut força despesa en discos durs pel servidor.

Es proposa una nova política d'usuaris al servidor, per obtenir un usuari al servidor, s'haurà de demanar i justificar.

## Reunió de febrer de 2018
Dissabte 3 de febrer, canal #caliu de freenode.net. Assistents: Rafael Carreras, Josep Maria Ferrer, Aniol Martí, David Pinilla.

Es tanca la candidatura per la propera junta. El 3 de març es farà l'Assemblea General, on es vota la junta de Caliu i es presenten els comptes de 2017.

El mateix 3 de març al matí farem una visita cultural a la Tàrraco romana, de la mà del Miquel Adroer.

Es recorda els membres de la junta que s'ha de votar quan se'ls demana l'opinió per correu.

## Reunió de desembre de 2017
Dissabte 2 de desembre, canal #caliu de freenode.net. Assistents: Rafael Carreras, Josep Maria Ferrer, Aniol Martí, David Pinilla.

Es repassen les feines del masovers, les distros pendents d'eliminar i es tornarà a fer el Dia de la Llibertat del Maquinari al Clot.

## Reunió de novembre de 2017
Dissabte 4 de novembre, canal #caliu de freenode.net. Assistents: Rafael Carreras, Josep Maria Ferrer, Aniol Martí.

Es repassen les feines del masovers, es tornarà a fer el Dia de la Llibertat del Maquinari i s'aprova donar suport al manifest contra els empresonaments polítics.

## Reunió d'octubre de 2017
Dissabte 7 d'octubre, canal #caliu de freenode.net. Assistents: Rafael Carreras, Aniol Martí, David Pinilla.

Es valora positivament el Dia de la Llibertat del Programari, i la substitució dels discos durs dels servidors. Es parlen les properes feines a fer.

## Reunió de setembre de 2017
Dissabte 2 de setembre, canal #caliu de freenode.net. Assistents: Rafael Carreras, Aniol Martí, Orestes Mas.

Estan completes les graelles pel DLP que celebra Caliu el 16 de setembre tant a Barcelona com a Lleida. Es contactarà amb el lloc de Barcelona per ultimar detalls i el Sisco acabarà de tancar les xerrades de Lleida aquesta setmana.

S'han de canviar els discos durs del servidor. Ja estan comprats i a mitjans de setembre es començarà a fer. Els masovers s'organitzen per concretar els dies necessaris.


## Reunió de juliol de 2017
Dissabte 1 de juliol, canal #caliu de freenode.net. Assistents: Aniol Martí, Rafael Carreras, Josep Maria Ferrer, Alex Muntada, David Pinilla.

S'ha contactat el local de l'any passat per celebrar el DLP el 16 de setembre i es fa una crida a la participació. El tresorer ha demanat les credencials per poder pagar al banc, estem a l'espera de resposta. Els masovers han decidit que actualitzaran el servidor a Debian Stretch el 8 de juliol a la UPC. S'avisa al web, a la llista i a Twitter. S'ha fet una altra ronda de'esborrar distros antigues del servidor i se'n programa la següent.

## Reunió de juny de 2017
Dissabte 3 de juny, canal #caliu de freenode.net. Assistents: Aniol Martí, Rafael Carreras, Josep Maria Ferrer.

Contactarem el local de l'any passat per celebrar el DLP el 16 de setembre i es farà una crida a la participació. El tresorer demanarà properament les credencials per poder pagar al banc; el president li enviarà l'última acta signada. Els masovers han decidit que actualitzaran el servidor a Debian Stretch, l'actuació es farà un dissabte de juliol a la UPC. S'avisarà al web, a la llista i a Twitter. Es recorda que a final de mes tocarà una altra tanda d'esborrar distros antigues del servidor.

## Assemblea general de maig de 2017
Dissabte 6 de maig, Barcelona. Assistents: Aniol Martí, Rafael Carreras, Josep Maria Ferrer, Miquel Adroer, Alex Muntada, Orestes Mas, David Pinilla, Eva Perales, Jordi Funollet, Pau Funollet.

S'aproven els comptes de l'associació. El Josep Maria farà un recordatori de pagament de quotes. Solucionada la paperassa per canvi de tresorer, ara es canviarà també al compte bancari de Caliu. Es torna a proposar de fer una pujada a Núria com a visita cultural.

## Reunió d'abril de 2017
Dissabte 1 d’abril, Ripoll.
Assistents: Aniol Martí, Josep Maria Ferrer i Miquel Adroer.

L'Aniol Martí ens ha fet una visita cultural estupenda. Hem visitat El Monestir de Ripoll i el Museu Etnogràfic, a més de fer un tomb per La Fira i el poble.
Hem comentat que l’Aniol s’encarregarà de la tercera ronda de neteja de distros i per majoria de vots decidim no donar hostatge a Parabola i sí a Manjaro. L’Aniol també eliminarà els enllaços trencats que tenim al web de Caliu.
Hem acordat que l’Aniol sigui administrador del domini caliu i ell mateix li demanarà a qui calgui que li doni els permisos adients.

Preguntant al Miquel per l’estat de la documentació de canvi de tresorer, diu que a més estirar anirà per Setmana Santa a oficina Gencat per preguntar en quin estat es troba la gestió.

Referent als masovers jubilats, decidim que ja no és necessari que tinguin permís d’administrador. Els Masovers en actiu hauran de fer aquesta tasca.

Es comenten diversos temes referents als web-mestres i els masovers en reserva, però com que ja hem fet molta feina, decidim parlar-ho a la propera Assemblea General que esperem que tingui més assistència. Això serà pel proper 6 de maig.

Per finalitzar, es recorda al tresorer que ha de preparar l’estat de comptes per l'Assemblea General del proper mes i al president que tingui preparat el resum anual del 2016.

A les 18:30 donem per finalitzada la reunió i una estada a Ripoll molt bona.

## Reunió de març de 2017
Dissabte 4 de març, Les Corts, Barcelona. Assistents: Rafael Carreras, Aniol Martí, Sisco Garcia, Josep Maria Ferrer, Miquel Adroer, Alex Muntada.

L'Alex deixarà la junta i el grup de masovers l'1 d'abril. Es repassen les tasques d'eliminació de distros antigues del servidor. Es decideix fer una visita cultural a Ripoll, el dissabte 1 d'abril on també farem la reunió de Caliu.

## Reunió de febrer de 2017
Dissabte 11 de febrer, #caliu @ freenode.net. Assistents: Orestes Mas, Aniol Martí, Josep Maria Ferrer, Alex Muntada, Rafael Carreras.

Es va fer la crida per l'eliminació de distros antigues del servidor al blog, llista de correu i twitter, sense rebre cap resposta.
Es comença a fer la llista de distros a https://public.etherpad-mozilla.org/p/neteja-miralls-caliu
Es contacten tres desenvolupadors de distros antigues per comunicar-los la intenció d'esborrar-les aviat.

La propera reunió la farem presencialment al 2n Congrés de Sobirania Tecnològica a Barcelona, a les 18:00 h.

## Reunió de gener de 2017
Dissabte 7 de gener, #caliu @ freenode.net. Assistents: Alex Muntada, Rafael Carreras, Josep Maria Ferrer, David Pinilla.

L'Alex farà una nota al blog i a la llista per avisar que s'eliminaran els directoris de distros knoppix-master i distribucions-live-cd. Després ens donem tres mesos per contactar els responsables de les distros més antigues i preguntar-los si les podem eliminar.

El Josep Maria contactarà amb l'usuari de la llista Debian que vol afegir-se a la de caliu i demana que les adreces a l'històric no apareguin en clar.

Decidim reprendre l'activitat normal de reunions de Caliu, el primer dissabte de cada més i de tant en tant una presencial.

## Reunió de juny de 2016
Dissabte 3 de juny, Sants, Barcelona. Assistents: Rafael Carreras, Josep Maria Ferrer.

El Josep Maria farà de tresorer properament. S'hauran de canviar els papers de la junta i després al banc (Miquel). Passarem els copmptes de Caliu al Josep Maria (Rafael).

## Reunió tècnica de maig de 2016
Diumenge 15 de maig, canal #caliu de freenode.net. Assistents: Àlex Muntada, David Pinilla, Orestes Mas, Rafael Carreras, Arnau Carreras, Joan Calbasí.

Es creen equips de parelles per treballar en diversos temes del servidor. S'aconsegueix instal·lar el certificat de Let's encrypt.

## Reunió d'abril de 2016
Dissabte 2 d'abril, Sants, Barcelona. Assistents: Rafael Carreras, Àlex Muntada, Orestes Mas, David Pinilla.

Retrospectiva de masovers i propostes de millora. Porgarem la llista de masovers: en Rafael enviarà un correu a la llista de masovers per informar que es donarà de baixa els membres que no hagin tingut temps per contribuir durant el darrer any. L'objectiu és tenir una llista de masovers actius per tenir una comunicació fluïda, evitar soroll, etc.
Potenciar el treball en parelles (equips de treball) per fer que la feina dels masovers sigui més interessant, sigui més
fàcil fer una bona transferència de coneixements i s'evitin bloquejos. Establir la figura del coordinador TIC amb les funcions següents: fer seguiment de les tasques, prioritzar les tasques, assessorar els equips de treball.
La propera reunió tècnica serà el dissabte 7 de maig de 16-20h al canal #caliu de Freenode.

## Assemblea General de març de 2016
Dissabte 5 de març, Els Pinetons, Terrassa. Assistents: Rafael Carreras, Miquel Adroer, Orestes Mas, David Pinilla, Francesc Vilaubí, Àlex Muntada, Alba Ferrer, Eva Perales, Jordi Funollet.

Es presenten els nous càrrecs de la junta de la candidatura que es va presentar: President: Miquel Adroer, Secretari: Rafael Carreras, Tresorer: Francesc Vilaubí, Vocals: Josep Maria Ferrer, Àlex Muntada, David Pinilla.
Perseguirem el Joan pel certificat de Let's encript (Rafael). Es farà un recordatori d'aportacions voluntàries (Miquel). Es mirarà de fer reunions per xat dels masovers.

## Reunió tècnica de gener de 2016
Dissabte 16 de gener, campus Nord UPC, Barcelona. Assistents: Rafael Carreras, Arnau Carreras, Àlex Muntada, David Pinilla, Eva Perales, Jordi Funollet.

S'actualitza a Ubuntu 14.04 LTS.

## Reunió de desembre de 2015
Dissabte 5 de desembre, Sants, Barcelona. Assistents: Rafael Carreras, Miquel Adroer, Josep Maria Ferrer, David Pinilla.

El Miquel portarà els papers de la junta a Triodos dilluns o dimecres vinent. Les properes eleccions a la junta de Caliu les celebrarem durant l'Assemblea General del març. Presentarem la mateixa llista de la junta, si tothom hi està d'acord. El Rafael farà un correu a la llista amb la constitució actual a veure si pot ser. L'Assemblea General mirarem de fer-la el 5 de març coincidint amb la festa del 17è aniversari (s'avisarà a la llista).
Es posarà el certificat web amb 'Let's encript' (David). Jornada tècnica al gener per actualitzar a Ubuntu 14.04, el Rafael farà un duddle.

## Reunió d'octubre de 2015
Dissabte 3 d'octubre, canal @caliu de freenode.net. Assistents: Rafael Carreras, Àlex Muntada, Adrià, David Pinilla.

Es repassen feines dels masovers, es decideix fer una [jornada tècnica](https://dudle.inf.tu-dresden.de/caliu-actualitzar-lessig/) per tal d'actualitzar el servidor i es proposen unes dates per fer-la. Es repassa el Dia de la Llibertat del Programari i es comenten coses que es podrien fer.

## Reunió de juny de 2015
Dissabte 6 de juny, Sants, Barcelona. Assistents: Rafael Carreras, Nuria Carreras, Miquel Adroer, Àlex Muntada.

Mirarem de fer la festa d'aniversari en un restaurant a l'agost, preguntarem com li va a la gent i sinó no la farem aquest any, ho deixem per l'any vinent.
Es contactaran els masovers per veure quina feina fan i quina queda pendent, l'Àlex comenta que ningú no li ha demanat ajuda.
El certificat està caducat, no és crític però fa lleig. Val uns 10€ i el pot comprar qualsevol. Els masovers s'haurien d'encarregar de la instal·lació.
El Dia de la Llibertat del Programari el celebrarem el dia 19 de setembre al barri de les Corts de Barcelona, comencem a preparar-lo contactant alguns possibles ponents.

## Assemblea General de març de 2015
Dissabte 7 de març, Sants, Barcelona. Assistents: Rafael Carreras, Miquel Adroer, Francesc Vilaubí, Gerard Serra, Josep Maria Ferrer, Eva Perales, Jordi Funollet, Xavi Drudis.

Per canvi de residència del secretari, les reunions es faran amb preparació prèvia i si realment cal fer-la de manera presencial. Es revisen els papers de l'associació i del compte, encara ens queda un tràmit per fer. La festa del 16è aniversari la farem el 18 d'abril, potser a Lliçà de Vall o a Vilafranca del Penedès, s'ha de veure. Es revisen les activitats realitzades durant l'any i les activitats pendents. Es presenten els comptes i s'aproven. Es parla del nou impost de societat que, tot i que no ens afecta, ens adherirem al [manifest de protesta](http://www.secretariat.cat/impostdesocietats). S'ha de renovar el certificat SSL, es preguntarà l'Àlex per una nova empresa que ens volia recomanar. Es donen permisos al servidor al Gerard.

## Reunió tècnica de febrer de 2015
Dissabte 14 de febrer de 2015, Cardedeu. Assistents: Joan Calbasi, Xavi Drudis, Miquel Adroer, Rafael Carreras, Francesc Vilaubí, Àlex Muntada, Alba Ferrer, Adrià, Dani, Eva Perales, Jordi Funollet, Lola Calbasi.

L'Àlex explica el funcionament del servidor als nous masovers mentre es menja xocolata. A última hora, s'obren els comptes dels masovers nous al servidor de Caliu.

## Reunió de gener de 2015
Dissabte 3 de gener de 2015, Sants, Barcelona. Assistents: Xavi Drudis, Rafael Carreras, Julio Amoròs, Francesc Vilaubí.
Es decideix acceptar l'ajuda dels dos voluntaris que han aparegut per mantenir el servidor. El Rafael els contactarà per una reunió el més aviat possible. 
Mirarem de tenir presència contínua en un estand a la Fira d'Economia Solidària (firaesc.org) que es fa a Barcelona a l'octubre. Contactarem a la llista a la cerca de voluntaris i contactarem altres grups de programari lliure com les llistes de Debian i Ubuntu. Les inscripcions comencen al maig, així que encara queda molt.
La propera reunió serà tècnica al febrer i al març farem l'assemblea general.

## Reunió tècnica de desembre de 2014
Dissabte 13 de desembre de 2014, canal #caliu de freenode.net. Assistents: Àlex Muntada, Rafael Carreras, Jordi Funullet, Xavi Drudis, Eva Perales,
Es parla de què fara Caliu quan l'Àlex deixi de ser masover, l'1 de gener. Seria una llàstima perdre el servidor per falta de manteniment i es decideix fer una crida per trobar voluntaris a la llista i el blog de Caliu.

## Reunió de novembre de 2014
Dissabte 1 de novembre de 2014, Sants, Barcelona. Assistents: Xavi Drudis, Rafael Carreras, Jordi Funollet, Eva Perales.
Es valora el Dia de la Llibertat del Programari i es decideix que la propera reunió serà tècnica per xat, el dissabte 13 de desembre.

## Reunió de setembre de 2014
Dissabte 6 de setembre de 2014, Sants, Barcelona. Assistents: Rafael Carreras, Josep Maria Ferrer, Àlex Muntada, Alba Ferrer, Orestes Mas.
Possibles millores dels serveis que donem amb el servidor. Es revisa la incidència de l'agost i es repassa el que va anar bé i el que no. S'afegiran dades de contacte a la pàgina status.caliu.cat, s'obre un compte de twitter per les incidències (@caliu_cat), es mirarà d'intentar despertar el servidor mitjançant la xarxa (wake on Lan), es buscarà una nova placa, de servidor, per poder engegar de manera remota, mirarem d'automatitzar la redirecció *.caliu.cat amb un script i es farà una còpia del trac fora del servidor per tenir les dades quan aquest estigui caigut. Es farà un recordatori de pagament de quotes perquè molt poca gent ha pagat aquest any. La propera reunió serà tècnica i per irc, i la dedicarem a la planificació de tasques al servidor.

## Reunió de maig de 2014
Dissabte 3 de maig de 2014, Sants, Barcelona. Assistents: Rafael Carreras, Xavi Drudis, Josep Maria Ferrer, Eva Perales, Jordi Funollet, David Pinilla (per xat).
Es parlen diverses dates per la trobada social del 15è aniversari de Caliu. Es comenta què fer el Dia de la Llibertat del Programari del setembre: es decideix que es faran xerrades com l'any passat. Falta fer l'anunci de la nova junta de Caliu a la llista de correu.

## (http://wiki.caliu.cat/index.php/JT20140412 Jornada tècnica virtual d'abril de 2014)
Dissabte 12 d'abril, l'internet. Assistents: Xavier Drudis, Àlex Muntada, Rafael Carreras. Es repassen tiquets oberts i se n'aconsegueixen tancar 10. Una tarda d'allò més productiva, tot i que gens social.

## Assemblea General de març de 2014
Diumenge 2 de març, Sants, Barcelona. Assistents: Xavier Drudis, Miquel Adroer (President), Sra. Luz Tormo, Rafael Carreras (Secretari), Francesc Villaubí (Tresorer), Josep Maria Ferrer, Àlex Muntada. Es llegeix i s'aprova l'acta de l'assemblea de 2013. Es presenten els nous càrrecs de la junta de la candidatura que es va presentar: President: Miquel Adroer, Secretari: Rafael Carreras, Tresorer: Francesc Vilaubí, Vocals: Josep Maria Ferrer, Àlex Muntada, David Pinilla, Xavier Drudis. 

S'acorda que celebrarem el 15è aniversari de Caliu el a finals d'abril o principis de maig a la Masia del Montseny. Es repassen les últimes transferències fetes, per patrocinar la Mini Deb Conf de Barcelona i per pagar el disc dur extern que s'ha comprat per les còpies de seguretat. Es fa la lectura dels comptes de Caliu. 

Activitats realitzades: es renova el domini de caliu.cat al febrer, el Miquel organitza a Vilafranca del Penedès una visita cultural pel 14è aniversari de Caliu (abril), aturada anual del servidor (Àlex i Orestes, juliol),el Rafael, amb el Francesc i els altres ponents ens ofereixen el DLP2013 (setembre). Tornem al centre Cívic de les Corts a celebrar el Dia de la Llibertat del Programari. Xerrades interessants (F-Droid, Raspberry Pi, Temps real en GNU/Linux, Open Street Map i el Fòrum Obert), ponents versàtils, una mica de material per repartir i públic afí.

Activitats pendents: el Xavi va dir que proposaria canvis als estatuts per adaptar-los a la nova legislació (del 2008) i no ho ha fet. Molt malament. S'havia de fer el 2012. Feina al servidor: els tiquets oberts del trac són diversos però bàsicament van de SSL i sobretot dels miralls (inventari, reimplementació pels cd, etc.). Tenim pendent una petició d'afegir un mirall de Parabola (derivat d'Arch 100% lliure), Trisquel i Linux Deepin.
Anar migrant serveis a una nova màquina virtual de 64 bits (o diverses si ens sembla oportú). Es comenta el pressupost i s'acorda el manteniment de les quotes per aquest any. Es farà un recordatori als socis perquè facin el pagament de la quota. S'haurà de fer efectiu el canvi de president al compte de Triodos i al Departament de Justícia de la Generalitat de Catalunya. Servidor: l'Àlex mirarà d'aconseguir un altre certificat SSL vàlid, apart del de CatCert, perquè el Firefox no es queixi quan entra en una de les pàgines segures, s'han d'endreçar serveis dividint-los en diferents màquines virtuals. Estadístiques d'ús dels diferents miralls allotjats al servidor de Caliu. Es farà una primera jornada tècnica virtual el 12 d'abril de 18:00 a 21:00 al canal #caliu de Freenode.net.

## Jornada tècnica de febrer de 2014
Dissabte 8 de febrer, Gràcia, Barcelona. Assistents: Xavi Drudis, Eva Perales, Francesc Vilaubí, Alba Ferrer, Àlex Muntada.
Es comenta la possibilitat d'oferir un servidor de jabber públic o per als socis amb suport per OTR. També es parla de muntar un mirall del programari de sourceforge.net arran de la crida que van fer fa unes setmanes. Es mirarà si muntar un sistema d'alertes per si cau el servidor i activar les respostes al ping. S'ha fet un primer esborrany del fitxer humans.txt i s'ha configurat el disc extern dels backups perquè no molesti durant l'arrencada del servidor.

## Reunió de gener de 2014
Dissabte 5 de gener de 2014, Sants, Barcelona. Assistents: Francesc Vilaubí, Àlex Muntada, Xavi Drudis.
Es comenta que el webalyze potser no enten els logs de nginx perquè les estadístiques que hi ha són força parcials. Es va parlar de patrocinar la minidebconf. Es va comentar que ja toca assemblea i canvi de junta i que la propera reunió seria tècnica a Gràcia.

## Jornada tècnica de desembre de 2013
Dissabte 7 de desembre de 2013, Camp de l'Arpa, Barcelona. Assistents: Eva Perales, Jordi Funollet, Rafael Carreras, Àlex Muntada, Alba Ferrer.
Es tanquen tiquets i es planifica feina. Al gener es farà reunió normal i al febrer jornada tècnica (mètriques, recollir dades estadístiques).

## Reunió de novembre de 2013
Dissabte 2 de novembre de 2013, Sants, Barcelona. Assistents: Rafael Carreras, Xavier Drudis, Josep Maria Ferrer.
Es decideix on es farà la propera jornada tècnica al desembre. Es parla del Dia de la Llibertat del Maquinari que sembla que serà a finals de març: es comenta la definició, la robòtica, les impressores 3D i l'Arduino. Es comenta que diumenge s'emetrà el programa sobre GNU/Linux al que va assistir el Leo de convidat a Catalunya Ràdio.

## Reunió d'octubre de 2013
Dissabte 5 d'octubre de 2013, Sants, Barcelona. Assistents: Rafael Carreras, Àlex Muntada, Jordi Funollet, Javier Antó, Xavier Drudis, Rafael.
Es valora positivament el Dia de la Llibertat del Programari. Es comença a parlar del de 2014 i del Dia de la Llibertat del Maquinari: es comenta la privacitat i l'**internet of things** i web2py. Es treballa amb un problema al servidor. Es documenta al track.

## Reunió de setembre de 2013
Dissabte 7 de setembre de 2013, Sants, Barcelona. Assistents: Xavi Drudis, Rafael Carreras, Jordi Funollet, Eva Perales, Orestes Mas, Daniel Martí.
Es repassen les tasques pendents del Dia de la Llibertat del Programari: nota de premsa, confirmació de xerrades, confirmació de material. Quedem a les 9:00 h per preparar coses al centre cívic de Les Corts.
S'aprofita per fer la primera reunió presencial del capítol barceloní de l'FSFE a les 19:00 h.

## Reunió de juliol de 2013
Dissabte 6 de juliol de 2013, La Pau, Barcelona. Assistents: Xavi Drudis, Àlex Muntada, Rafael Carreras, Alba Ferrer, Eva Perales, Jordi Funullet.
Es redacta un document de condicions per acceptar de posar un mirall al servidor de Caliu.

## Reunió de juny de 2013
Dissabte 1 de juny de 2013, Sants, Barcelona. Assistents: Àlex Muntada, Rafael Carreras, Xavi Drudis, Josep Maria Ferrer, David Pinilla.
Es parla dels miralls pendents de posar al servidor, Trisquel i Parabola (i es desestima Manjaro) i de la reorganització a una nova màquina virtual. Es queda que la propera reunió serà una jornada tècnica per cuidar-se dels miralls. Es farà un document de condicions per acceptar de posar un mirall al servidor de Caliu i un formulari per mirar si es compleixen les condicions. S'actualitzarà la configuració del mirall de Debian que ha canviat.
S'organitza el Dia de la Llibertat del Programari. El farem al mateix lloc de l'any passat i es parla de diverses xerrades que voldríem que es fessin. Contactarem gent que coneixem a veure quants estan disposats a fer xerrades.

## Reunió de maig de 2013
Dissabte 4 de maig de 2013, Sants, Barcelona. Assistents: Francesc Vilaubí, Xavi Drudis, Josep Maria Ferrer, Jordi Funollet, Eva Perales, Rafael Carreras.
Es comenten les quotes de soci que s'han pagat i els miralls del servidor.

## Visita cultural d'abril de 2013
Dissabte 13 d'abril de 2013, Vilafranca del Penedès. Assistents: Miquel Adroer, Mari Luz, Jordi Monteagudo, Francesc Vilaubí, Xavi Drudis, Josep Maria Ferrer, Jordi Funollet, Eva Perales, Àlex Muntada, Alba Ferrer, Rafael Carreras, Núria Carreras.
Se celebra el 14è aniversari de Caliu a Vilafranca del Penedès. Es visita el Museu del vi sense fer acudits sobre Emacs. A la reunió es decideix que no es muntarà un mirall de Linux Mint pels problemes que presenten amb el programari privatiu que no es pot redistribuir. Es decideix fer la crida per pagar les quotes de Caliu d'aquest any, ara que ja tenim el compte nou.

## Jornada tècnica de març de 2013
Dissabte 2 de març de 2013, campus Nord UPC, Barcelona. Assistents: Rafael Carreras, Àlex Muntada, Alba Ferrer, Xavi Drudis, Jordi Funollet, Eva Perales.
Se celebrarà el 14è aniversari de Caliu a Vilafranca del Penedès a l'abril. Es configura el servidor per tal de poder tornar a fer còpies de seguretat. Es mira d'ordenar les màquines virtuals, comencem per una només pels miralls i un proxy.

## Reunió de febrer de 2013
Dissabte 2 de febrer de 2013, Sants, Barcelona. Assistents: Rafael Carreras, Francesc Vilaubí, Xavi Drudis, Josep Pla.
Es decideix obrir un compte de Caliu a Triodos i tancar el de la Caixa. Contactarem l'Xtec per si estan interessats en xerrades sobre programari lliure. Es parla dels tutorials que volíem fer i de com de malament van començar; es mirarà a veure si ho podem redreçar. El Josep vol fer un experiment per donar xerrades a gent interessada, en breu ens dirà alguna cosa. Es contactarà amb Linkat per donar-hi un cop de mà.

## Assemblea General de gener de 2013
Dissabte 12 de gener de 2013, Sants, Barcelona. Assistents: Rafael Carreras, Francesc Vilaubí, Eva Perales, Jordi Funollet, Àlex Muntada, Alba Ferrer, Josep Maria Ferrer, David Pinilla, Xavi Drudis, Miquel Chicano.
Es llegeix i s'aprova l'acta de l'assemblea de 2012. Es fa la lectura dels comptes de Caliu. Es llegeix l'informe i memòria d'activitats, es comenta el pressupost i s'acorda el manteniment de les quotes per aquest any. Es farà un recordatori als socis perquè facin el pagament de la quota. Es comenta que s'han de modificar els estatuts (es crearà un grup de treball), s'ha de cercar una entitat bancària que ofereixi el que ens cal sense les comissions desorbitades que patim ara. S'acorda que celebrarem l'aniversari de Caliu el 13 d'abril amb una excursió a un lloc per determinar. El Rafael anirà a la tertúlia amb les CUP proposada a la llista de Debian. Servidor: l'Àlex mirarà d'aconseguir un certificat SSL vàlid, s'han d'endreçar serveis dividint-los en diferents màquines virtuals. Es repassen feines que hem volgut fer i que no s'han arribat a fer com més xerrades a instituts, tutorials per arreglar el món i campanyes diverses.

## Trobada tècnica de desembre de 2012
Dissabte 1 de desembre de 2012, Campus Nord UPC, Barcelona. Assistents: Rafael Carreras, Àlex Muntada, Francesc Vilaubí, Xavi Drudis, Jordi Funollet, David Pinilla, Orestes Mas, Eva Perales.
Es canvia el servidor nou a la caixa antiga d'Stallman. Es prova i es fan ajustos i es deixa a un despatx a l'espera de traslladar-lo al lloc habitual dilluns vinent. Feina acabada. Queda pendent configurar una alarma de fsck dels miralls, col·locar els dos discos durs externs de còpies de seguretat i canviar regles del tallafocs del libvirt.

## Trobada tècnica de novembre de 2012
Dissabte 3 de novembre de 2012, Sants, Barcelona. Assistents: Rafael Carreras, Josep Maria Ferrer, Xavi Drudis, Josep.
Es decideix que acceptarem fer miralls de Trisquel i Parabola, dues distribucions lliures, al servidor, tal com ens han demanat. Es parla de les dates disponibles per fer el canvi de servidor. Mirarem que sigui l'1 de desembre o poc abans.

## Trobada tècnica d'octubre de 2012
Dissabte 6 d'octubre de 2012, Sants, Barcelona. Assistents: Xavi Drudis, Rafael Carreras, Francesc Vilaubí, Jordi Funollet, Brandon.
Se segueix el wiki al trac per apuntar les actuacions a Larry. Es parla de les dates disponibles per fer el canvi de servidor.

## Trobada tècnica de setembre de 2012
Diumenge 16 de setembre de 2012, Campus Nord UPC, Barcelona. Assistents: Xavi Drudis, Francesc Vilaubí, Àlex Muntada, Jordi Funollet, Orestes Mas, Miquel Chicano.
Se segueix el wiki al trac per apuntar les actuacions a Larry. Es decideix canviar el nom d'Stallman per evitar confusions. Es decideix deshabilitar l'ftp en una setmana. S'actualitzen els miralls de Debian. Es comproven SSH i HTTP.

## Trobada tècnica de juliol de 2012
Diumenge 8 de juliol de 2012, Campus Nord UPC, Barcelona. Assistents: Orestes Mas, Xavi Drudis, Rafael Carreras, David Pinilla.
Se segueix el wiki al trac per apuntar les actuacions a Larry. Es comprova que la sincronització funciona. Es fa el Nat i les iptables. S'identifiquen els ports oberts.

## Trobada tècnica de juny de 2012
Dissabte 8 de juny de 2012, Campus Nord UPC, Barcelona. Assistents: Àlex Muntada, Alba Ferrer, Josep Maria Ferrer, Xavi Drudis, Rafael Carreras, David Pinilla, Francesc Vilaubí.
S'obre un wiki al trac per apuntar les actuacions a Larry. Es munta el Raid5. S'instal·la Ubuntu 12.04 LTS 64 bits. Es copien els discos d'Stallman.

Es parla del que es podria fer el Dia de la Llibertat del Programari.

## Trobada tècnica de maig de 2012
Dissabte 5 de maig de 2012, Cerdanyola. Assistents: Jordi Funollet, Eva Perales, Xavi Drudis, Rafael Carreras, Francesc Vilaubí, David Pinilla, Josep Maria Ferrer.
S'obre un pad per treballar en un document de serveis a Stallman. Es discuteix la configuració del nou servidor, la distrubució a instal·lar, el nom. Es fa un petit taller de claus GPG. Es discuteixen les opcions de començar de zero i la de copiar el servidor en màquines virtuals. Val la pena esperar a netejar el servidor?

Després de molt, però molt dicutir, el Francesc i el David s'encarregaran de fer el desmuntatge d'un servidor vell per muntar a la caixa el nou i poder instal·lar i fer proves de funcionament.
Llavors, anirem a la UPC a la propera jornada tècnica, el 2 de juny, per fer-hi la instal·lació i la virtualització. Es polirà el pressupost de David i es farà la comanda dels components.

## Trobada activista d'abril de 2012
Dissabte 7 d'abril de 2012, Cerdanyola. Assistents: Xavi Drudis, Francesc Vilaubí, Àlex Muntada, Alba Ferrer, Rafael Carreras.

S'obre un pad per treballar en un document pels formats de documents a l'administració pública. Hi ha dues línies d'investigació: campanya de queixes i explicació de com fer un lloc web amb formularis segurs complint els estàndards.
Es parla del nou servidor de Caliu, es mira de configurar el que volem i se cercaran pressupostos per comprar-lo, mentre ens mengem el [**coc de poma** que ens ha fet el Francesc](https://lh3.googleusercontent.com/-jjcO7g88x2s/T4E5suPHIWI/AAAAAAAAAjo/YQ7DxibdI6E/s691/IMG_20120407_130556.jpg). S'actualitza la  llista de feines pendents.
La propera trobada, del 5 de maig, serà combinada activista (per acabar la feina dels formats) i tècnica (per iniciar el nou servidor?).

## Reunió de març de 2012
Dissabte 25 de febrer de 2012, Sants, Barcelona. Assistents: Xavi Drudis, Rafael Carreras, Àlex Muntada, Francesc Vilaubí, Miquel Adroer, Òscar Osta.

Es repassen les propostes que es van apuntar al wiki de propostes.
Es proposa tornar a fer xerrades a les escoles. Caldrà obrir una pàgina al wiki. S'hauria de mirar el mentoratge per Summer of Code o del Google Code-in (menors de 18 anys) de cara a 2013, potser per fer de pont entre desenvolupadors. Llistat de voluntaris disposats a fer xerrades per temes: s'ha d'obrir una pàgina al blog. Enviar esdeveniments a Grical.org. La propera jornada activista la farem a Cerdanyola el 7 d'abril i tractarem el tema dels pdf, Adobe i els problemes que presenten a webs de les administracions públiques. A més, es programaran entrevistes a desenvolupadors i activistes del país. Es parla també de presentar propostes de col·laboració a programes de ràdio i al Quequicom. De muntar un directori de llocs on es pugui donar suport puntual de programari lliure (telecentres?, preguntar a l'Ivan?). També es podrien fer activitats amb col·laboració de la Cooperativa Integral Catalana i impulsar les traduccions al català de la web de GNU.

## Reunió de febrer de 2012
Dissabte 18 de febrer de 2012, Montseny. Assistents: Miquel Adroer, David Pinilla, Rafael Carreras, Alba Ferrer, Àlex Muntada, Francesc Vilaubí, Xavi Drudis, Leo Palomo, Eva Perales, Jordi Funollet, Orestes Mas, Adelaida Clavaguera.

Es confirma l'encarregat de renovar el domini. Es parla de possibles accions o campanyes i es concreta que es parlarà i decidirà alguna cosa a la propera reunió. A l'abril es farà una jornada activista i al maig una jornada tècnica. La propera reunió s'avança al 25 de febrer a la teteria Malea.

## Assemblea General de gener de 2012
Dissabte 7 de gener de 2012, Barcelona. Assistents: David Pinilla, Rafael Carreras, Alba Ferrer, Àlex Muntada, Francesc Vilaubí, Xavi Drudis, Josep Maria Ferrer, Leo Palomo, Eva Perales, Jordi Funollet, Orestes Mas, Adelaida Clavaguera.

Es repassen els comptes de l'associació. El tresorer passa a ser el Francesc. Es redacta el pla de contingència en cas que el servidor deixi de funcionar, es mira la manera d'estar assabentats a l'instant, i la de traspassar caliu.cat a un altre lloc per tal de poder informar dels avenços en el nou servidor que comprarem quan es trenqui el que tenim. S'accepta el David com a vocal. Es vota una nova junta per dos anys: Xavi, president; Rafael, secretari; Francesc, tresorer. S'actualitzaran els papers a Justícia. El 13è aniversari de Caliu se celebrarà el 18 de febrer a la masia del Francesc al Montseny, amb una calçotada.

## Reunió de desembre de 2011
Dissabte 3 de desembre de 2011, Barcelona. Assistents: Eva Perales, Rafael Carreras, Miquel Adroer, Francesc Vilaubí, Xavi Drudis, Josep Maria Ferrer.

Festa de 13è aniversari de Caliu al febrer, provablement al Montseny.

## Jornada tècnica de novembre de 2011
Dissabte 6 de novembre de 2011, Barcelona. Assistents: Jordi Funollet, Eva Perales, Rafael Carreras, Francesc Vilaubí, Xavi Drudis, Àlex Muntada, Alba Ferrer.

Feines al servidor: pla de contingència, actualitzacions pendents, web, neteja de tracs.

## Reunió d'octubre de 2011
Dissabte 1 d'octubre de 2011, Olot. Assistents: Xavi Drudis, Rafael Carreras, Àlex Muntada, Alba Ferrer, Sergi Mateo, Francesc Vilaubí.

Comentaris sobre el Dia de la Llibertat del programari.

## Reunió de setembre de 2011
Dissabte 3 de setembre, Sants, Barcelona. Assistents: Xavi Drudis, Rafael Carreras, Francesc Vilaubí, David Pinilla.

Es concreten aspectes del DLP. Queda pendent avisar a les llistes de correu i a la pàgina web. Es farà una reunió de Caliu amb visita cultural a Vilafranca del Penedès quan acabin les obres al Museu de Vi. Es mira la [pàgina de Caliu a la Viquipèdia](http://ca.wikipedia.org/wiki/Caliu) que ha estat retallada per viquipedistes per tal d'adaptar-la al seus requeriments.

## Reunió de juliol de 2011
Dissabte 2 de juliol, Sants, Barcelona. Assistents: Xavi Drudis, Rafael Carreras, Francesc Vilaubí, Miquel Adroer.

Es concreten xerrades pel DLP, es contactaran altres ponents per omplir la graella. Es farà una reunió de Caliu amb visita cultural a Vilafranca del Penedès quan acabin les obres al Museu de Vi.

## Reunió de juny de 2011
Dissabte 4 de juny, Sants, Barcelona. Assistents: Rafael Carreras, Núria Carreras, Xavi Drudis, Francesc Vilaubí, Eva Perales, Jordi Funollet.

Se soluciona un problema amb l'ordinador principal de Malea. Es comenta la resposta automàtica de la carta al President de la Generalitat de Catalunya. Es comença a organitzar el proper Dia de la Llibertat del programari, es decideix que se cercaran adreces d'instituts i facultats d'informàtica per enviar-los un avís abans de final de mes. Es contactarà un local pel DLP.

## Jornada tècnica d'abril de 2011
Diumenge 3 d'abril, Barcelona. Assistents: Rafael Carreras, Francesc Villaubí, Eva Perales, Jordi Funollet, Xavi Drudis, Àlex Muntada, Alba Ferrer, David Pinilla.

Es tanquen tickets del trac del servidor, s'actualitza l'apartat servidor ftp del web i els enllaços.

## Reunió de març de 2011
Dissabte 5 de març, Sants, Barcelona. Assistents: Rafael Carreras, Jordi Monteagudo, Miquel Adroer, Francesc Vilaubí, Xavi Drudis, Josep Maria Ferrer.

S'acabarà de decidir la data de la propera jornada tècnica a casa d'un membre de Caliu el 26 de març o el 3 d'abril. Es podria fer un tutorial del wiki i rellegir el web per mirar de fer-lo encara més entenedor. El Francesc es mirarà els enllaços trencats.
Es dóna per enllestida la carta al President de la Generalitat de Catalunya.
Es fa un intercanvi de signatures GPG.

## Assemblea General de gener de 2011
Dissabte 8 de gener, Sants, Barcelona. Assistents: Josep Maria Ferrer, Rafael Carreras, Miquel Adroer, Francesc Vilaubí, Àlex Muntada, Eva Perales, David Pinilla, Xavi Drudis, Jordi Funollet, Orestes Mas, Albert Astals (per irc).

S'aprova la nova junta de Caliu per 7 vots a favor, un en contra i 2 abstencions. Celebrarem el 12è aniversari de Caliu a Sant Joan de les Abadesses (Ripollès), possiblement el diumenge 27 de febrer. Es donen permisos de superadministrador del web al David i es renova la llista de correu de la junta amb les noves incorporacions.

## Reunió de desembre de 2010
Dissabte 4 de desembre, Sants, Barcelona. Assistents: Rafael Carreras, Miquel Adroer, Josep Maria Ferrer, Mònica Ramírez, Xavi Drudis, Francesc Vilaubí, David Pinilla, Pere Mercader, Roger Mercader.
Se cercarà una presentació de Caliu per a la que farà el Francesc a l'Escola del Treball de Barcelona. S'han de preparar les eleccions a la junta. S'ha de canviar el proveïdor del domini, potser amb descompte. Propossarem de fer una jornada tècnica, possiblement al febrer.

## Reunió de novembre de 2010
Dissabte 6 de novembre, Granollers. Assistents: Xavi Drudis, Josep Maria Ferrer, David Pinilla, Orestes Mas, Àlex Muntada, Jordi Miguel, Eva Perales, Jordi Funullet.
Cal veure si invertim alguns diners i en què. Caldria fer una jornada tècnica, potser a Terrassa o a prop per veure si fitxem el Leo. Servidor: caldria renovar el maquinari. l'Àlex diu que possiblement podrà obtenir alguns equips que el seu laboratori està a punt de renovar. S'ofereix allotjar-los al seu centre de càlcul. Al centre de càlcul del D4 (on ara hi ha allotjat Stallman) hi arriba gigabit fins als equips.

## Reunió d'octubre de 2010
Dissabte 2 d'octubre, Sants, Barcelona. Assistents: Xavi Drudis, Rafael Carreras, Miquel Adroer, Pere Mercader, David Pinilla, Rosa i Lluís.

Es comenta que al Dia de la Llibertat del Programari va mancar difusió i més gent per a  **evangelitzar**.

## Reunió de setembre de 2010
Dissabte 4 de setembre, Sants, Barcelona. Assistents: Jordi Miguel, Rafael Carreras, Xavi Drudis, Eva Perales, Miquel Adroer, Jordi Monteagudo, Orestes Mas, David Pinilla, Jordi Funullet.

S'accepta el blog de l'Albert Astals al Planeta Caliu, es parla de l'antiguitat del servidor i de l'entrevista amb la gent de la botiga Gnuinos que podrien muntar una parada al Dia de la Llibertat del Programari. S'aprova el pressupost del DLP i s'arranja la logística.

## Reunió de juliol de 2010
Dissabte 3 de juliol, Sants, Barcelona. Assistents: Jordi Miguel, Rafael Carreras, Francesc Vilaubí, Miquel Adroer, Xavi Drudis, Àlex Muntada, David Pinilla, Eva Perales.

Ens adherirem al manifest de [ccpl.cat](http://ccpl.cat ccpl.cat) i la [carta oberta](http://www.laquadrature.net/en/acta-calls-to-urgently-rethink-patents-and-copyright-open-letter) de Quadrature du Net.
S'estudien alternatives per a celebrar el Dia de la Llibertat del Programari si falla la primera opció.

## Jornada Tècnica de juny de 2010
Dissabte 5 de juny, Sant Andreu, Barcelona. Assistents: Xavi Drudis, Francesc Vilaubí, Rafael Carreras.

S'actualitza el servidor a Ubuntu Lucid. Es reconfigura el WordPress Mu i el Mediawiki. S'afegeix la política de privadesa a la pàgina de Caliu.

## Reunió de maig de 2010
Dissabte 1 de maig, Barcelona. Assistents: Xavi Drudis, Miquel Adroer, Rafael Carreras, Eva Perales, Jordi Funullet, Àlex Muntada.

S'aconsegueix el certificat per a caliu.cat. Es decideix celebrar el Dia de la Llibertat del Programari de la mateixa manera que l'any passat. Es decideix la gestió dels fitxers de dades.

## Jornada Tècnica d'abril de 2010
Dissabte 10 d'abril, Barcelona. Assistents: Xavi Drudis, Francesc Vilaubí, Rafael Carreras, Eva Perales, Jordi Funullet, David Pinilla, Orestes Mas.

Es desbloqueja la creació d'usuaris al WordPress Mu i es creen els usuaris pendents. Es creen tiquets al trac per a les còpies de seguretat, es miren les versions del Mediawiki i del Planet.

Es formata el disc de seguretat i fan les còpies de seguretat pendents.

## Jornada Tècnica de febrer de 2010
Dissabte 13 de febrer, Cerdanyola del Vallès. Assistents: Xavi Drudis, Francesc Vilaubí, Rafael Carreras, Àlex Muntada, David Pinilla, Eva Perales, Jordi Funullet.

Renovat el domini caliu.cat, monitor etc-keeper, llistat de copies de seguretat, etckeepera, souces.list a l'ftp de Caliu, s/ganglia/munin/, s/perlbal/nginx/, monitorització . Es deixa per un altre dia: sources.list del mirall de Caliu al servidor, usuaris nous al WordPress, canvi de servidor de DNS cap a Nominalia.

Com a webmestre només hi ha el Francesc, en dpini s'hi presenta voluntari. Mirror de Unity Linux - El Rafael preguntarà si hi ha el català. A Asturix vam dir que si i no hem fet res. Es fa un llistat de backups.

El Jordi es carrega un fitxer crític. Es treballa en recuperar-lo. Auditoria de seguretat.

Parlem de les entrevistes del Jordi, a començar en breu, i els miralls per a [Unity Linux](http://unity-linux.org) i [Asturix](http://asturix.com): el Rafael contactarà amb els responsables de projecte.

## Assemblea General de 2010

Dissabte 30 de gener de 2010, teteria Malea de Barcelona. Assistents: Rafael Carreras, Eduard Pagès, Francesc Vilaubí, Xavi Drudis, Orestes Mas, Àlex Muntada, Eva Perales, Miquel Chicano, Jordi Funullet. Excusa la seva assistència Miquel Adroer.

Es llegeix i s'aprova l'acta de l'anterior assemblea. S'accepten els nous socis.

L'11è aniversari de Caliu s'escau al febrer i celebrarem una calçotada al Montseny, prop de Sant Celoni, organitzada per l'Eva, en principi el 7 de març. El Rafael obrirà una pàgina al wiki per a apuntar-s'hi.

Quant al plantejament de les còpies de seguretat al disc extern que vam adquirir, farem una Jornada Tècnica a casa del Xavi Drudis, a Cerdanyola, el 13 de febrer a les 10:00 h.

S'ha de fer un document de política de privacitat. El Xavi farà un esborrany per la llista de socis i bases de dades al servidor.

Estat de comptes. S'aproven per aclamació.

Precs i preguntes. L'Àlex Muntada pregunta si no seria millor enviar comunicacions de l'assemblea per més mitjans. Repassem els canals de comunicació existents i decidim que el Rafael ha d'escriure un procediment per a comunicacions de Caliu al wiki.

## Reunió de gener de 2010

Al final hem fet la reunió el Francesc, el Robert, el Carles i el Xavi, a l'Ars de l'estació de Sants perquè el Malea estava tancat per inventari.

S'ha notat l'absència del nostre eficient secretari perquè no hem trobat l'ordre del dia. Hem decidit:

* posar el cron que envia el resum a la llista d'esdeveniments el dijous. El Xavi ha dit que intentaria entrar i fer-ho ell, per variar, si troba l'script de l'Eva.

* recordar que fa un any de l'última assemblea general i n'hauríem de convocar una altra.

Després de la reunió de Caliu, hi ha hagut una reunió d'usuaris del Mutt i una altra de desenvolupadors i xafarders del Grub.

## Reunió de desembre de 2009

Dissabte 5 de desembre de 2009, teteria Malea de Barcelona. Assistents: Xavi Drudis, Rafael Carreras, Eva Perales, Jordi Miguel, Jordi Funullet, Orestes Mas, Miquel Adroer, Francesc Vilaubí.

Es prova la llista d'esdeveniments i es dóna el vistiplau per a la seva difusió.
Es parla de les entrevistes que es faran i es confecciona una primera llista de possibles entrevistats.

## Reunió de novembre de 2009

Dissabte 14 de novembre de 2009, teteria Malea de Barcelona. Assistents: Rafael Carreras, Xavi Drudis, Eva Perales, Francesc Vilaubí, David Pinilla, Eva Perales, Jordi Funullet, Jordi Miguel, Miquel Chicano.

S'enviarà correu als contactes de comunitats per a comentar-los la idea de la llista de correu. Paraŀlelament, creem la llista a la CPL (Àlex), moderadors: Rafael, Xavi, Francesc. Interval de comprovació a l'agenda de LaFarga: un mes, un missatge a la setmana. Contacte a la llista al peu de pàgina: esdeveniments@caliu.cat.

Preguntar a la llista si hi ha algú amb esperit periodista per a les entrevistes.

Millorar i fer més amigable la [Pàgina d'FTP](http://caliu.cat/servidor-de-ftp/). Obrir compte al Francesc perquè ho faci.

Quedem amb Malea de fer la festa d'instaŀlació dijous 10 de desembre, de 18:00 a 22:00 h. Cal que fem un cartell i obrim una pàgina al wiki.

## Reunió d'octubre de 2009

Dissabte 3 d'octubre de 2009, Citilab de Cornellà. Assistents: Rafael Carreras, Xavi Drudis, Eva Perales, Àlex Muntada, Oriol Piera, Josep Sànchez, Albert Astals.

Es valora el Dia de la Llibertat del Programari, es parla de fer-lo al Citilab al 2010, ja veurem. Es parla de gravar vídeos de les xerrades i penjar-los i/o emetre'ls en línia. Es podria fer uns fòrums oberts, de 5 minuts.

Obrirem un canal de xat a Freenode, volem fer-hi reunions mensuals, apart de les presencials, perquè hi ha gent que viu lluny i no sempre hi pot venir tothom.

Encara hem de parlar amb la teteria Malea per a fer-hi la festa d'instal·lació. Discutim com fer-hi un proxy per les actualitzacions de programari. Llista de correu d'esdeveniments: encetem un fil a la llista (Xavi). Diagrama de flux del voluntari i col·laborador, ens ho hem de pensar més. Entrevistes per correu electrònic per a penjar-les al blog de Caliu, mensuals o semestrals, n'hem de parlar.

## Reunió de setembre de 2009
Dissabte 5 de setembre de 2009, teteria Malea de Barcelona. Assistents: Rafael Carreras, Xavi Drudis, Miquel Adroer, David Pinilla, Eva Perales, Francesc Vilaubí.

L'Eva mirarà de fer un bot per a un rss de l'agenda de LaFarga.cat, ja que no responen els correus enviats. Es contactarà amb Joomla, Guifi.net, ubuntu.cat, Drupal, Mozilla, KDE, Gnome, GPL Tarragona, Llug, Gilug, Catux, Debian, Perl Mongers, OpenOffice.org, Softcatalà, Kernel Panic, null lab, Fàcil, Atzusac d'en Tux, Tenes 77, Xarxantoni, Termometretic per a veure què els hi sembla. S'accepta un pressupost de 90 € per a la preparació del Dia de la Llibertat del Programari. Es repassa la feina pendent. Es comprarà el disc dur extern d'1 Tb.

Ens contacta la teteria Malea per a fer una petita festa d'instaŀlació a la mateixa teteria per als veïns.


## Reunió de juliol de 2009
Dissabte 4 de juliol de 2009, un bar del carrer Pelai, Barcelona.
Assistents: Xavi Drudis, Rafael Carreras, Jordi Funullet, Àlex Muntada, Eva Perales, Adelaida Clavaguera, Leo Palomo, Siegfried Gevatter, Arnau Alcázar, Josep Sànchez.

Aquest any, celebrarem el Dia de la Llibertat del Programari al Centre Cívic de Les Corts, a Barcelona, si en Quim ens en dóna permís. Oferirem tutorials de diversos programes lliures i muntarem la tradicional paradeta amb marxandatge. Farem difusió de l'esdeveniment a d'altres centres cívics de la ciutat.

## Reunió de juny de 2009
Dissabte 6 de juny de 2009, Teteria Malea, Barcelona.
Assistents: Xavi Drudis, Rafael Carreras, Jordi Funullet, Miquel Adroer, Robert Millan, Àlex Muntada.

Parlem de tot una mica i quedem per a les Jornades de Programari Lliure que es fan aquest any a la Facultat de Matemàtiques de la UB. El dissabte de les jornades anirem a dinar plegats i farem reunió a la tarda. Comprarem un disc USB d'1 TB per a fer còpies de seguretat del servidor.

## Reunió de maig de 2009
Dissabte 16 de maig de 2009, Teteria Malea, Barcelona.
Assistents: Xavi Drudis, Rafael Carreras, Jordi Funullet.

Provem un llapis de memòria USB al servidor de Caliu per a acabar de decidir si comprem un disc dur extern per a fer les còpies de seguretat. La prova és exitosa.

El Rafael tornarà a contactar amb LaFarga.cat, que no donen senyals de vida, per tal de demanar que a la seva agenda es generi un fitxer ical i rss per tal de poder seguir les activitats que s'hi posen de manera més fàcil. Després d'això, crearem la llista de correu d'esdeveniments que venim pensant des de fa un any i mig.

El Rafael enviarà un correu a la llista per a demanar ajuda per contactar els caps de llista dels partits que es presenten a les eleccions europees.

S'està muntant una campanya informativa sobre el programari lliure i se'ns demana si ens hi adheriríem. Ens fa gràcia, però primer hauríem de veure què és el que signem. Esperarem que ens confirmin alguna cosa. La campanya encara no és pública, així que no en donem més detalls.

Al juny, es farà una sortida de Caliu a Sant Joan de les Abadesses (Ripollès), si l'Orestes ens confirma la data i avisa a la llista de correu.


## Reunió d'abril de 2009
Dissabte 4 d'abril de 2009, Teteria Malea, Barcelona.
Assistents: Rafael Carreras, Àlex Muntada, Eva Perales, Francesc Vilaubí, Xavi Drudis, Orestes Mas, Miquel Adroer, Miquel Chicano, Robert Millan.

Parlem del mirall de KDE que tenim al servidor, que torna a donar problemes, i ens plantegem la seva supressió donat que actualment és més addient baixar-se el codi de l'svn. Es valorarà la decisió un cop l'Orestes faci unes consultes.

Valorem la necessitat de comprar un disc dur extern per a fer còpies de seguretat de les dades que no són als miralls. Esperem que l'Orestes faci unes proves amb un llapis de memòria USB per a acabar de decidir.

El proper 16 de maig farem una jornada tècnica, encara no sabem a on, però la reunió mensual es tresllada a aquesta data.
El Rafael contactarà amb LaFarga.cat per tal de demanar que a la seva agenda es generi un fitxer ical i rss per tal de poder seguir les activitats que s'hi posen de manera més fàcil. Després d'això, crearem la llista de correu d'esdeveniments que venim pensant des de fa un any i mig (!).

Al juny, es farà una sortida de Caliu a Sant Joan de les Abadesses (Ripollès), l'Orestes ha de confirmar la data i avisarà a la llista de correu.

## Reunió de març de 2009
Dissabte 7 de març de 2009, Teteria Malea, Barcelona.
Assistents: Rafael Carreras, Àlex Muntada, Eva Perales, Francesc Vilaubí, Xavi Drudis, Orestes Mas, Carles Pina.

Decidim que les preses de decisió es fan de la manera més ràpida que podem com a associació. Parlem de les relacions amb altres associacions i entitats i veiem que es poden millorar les coses. Es torna a parlar de crear una nova llista de correu d'esdeveniments o s'hi anunciarien tots els esdeveniments que es fan per aquí.


## Reunió de febrer de 2009
Dissabte 7 de febrer de 2009, Badalona, jornada tècnica.
Assistents: Rafael Carreras, Miquel Chicano, Àlex Muntada, Eva Perales, Francesc Vilaubí, Xavi Drudis, Orestes Mas, Miquel Adroer, Jordi Funullet.

Es van unificar el /ftp i el /ftp1 del servidor de Caliu en un únic directori usant LVM.
Es va parlar de l'administració de l'espai restant al disc dur.

## Reunió de gener de 2009: Assemblea General de Socis
Dissabte 10 de gener de 2009, estació de Sants, Barcelona, Assemblea General.
Assistents: Carles Pina, Marta, Rafael Carreras, Francesc Genové, Robert Millan, Miquel Chicano, Àlex Muntada, Eva Perales, Francesc Vilaubí, David Pinilla, Eduard Fabra, Xavi Drudis, Laida Clavaguera, Leo Palomo, Orestes Mas.

Es ratifica la junta de Caliu formada de la següent manera.
President: Xavi Drudis
Vicepresident: Leo Palomo
Secretari: Rafael Carreras
Tresorer: Orestes Mas
Vocals: Lluís Pérez-Vidal, Francesc Genové, Eduard Fabra, Miquel Chicano, Àlex Muntada.

Es reservarà un lloc al servidor per a un derivació lliure de Debian Lenny, ja que sembla ser que no es treuran els controladors privatius del nucli a la versió oficial.

Es parla de la celebració del desè aniversari de Caliu i decidim que mirarem d'anar al Delta de l'Ebre un cap de setmana de febrer.

Es constata la necessitat de canviar de lloc de reunions per massa sorollós. Es miraran alternatives preferiblement aprop de l'estació de Sants.

## Reunió de desembre de 2008
Dissabte 6 de desembre de 2008, estació de Sants, Barcelona.
Assistents: Rafael Carreras, Àlex Muntada, Carles Pina.

Es decideixen alguns canvis menors al Planeta Caliu.

Es parla de manera general del desè aniversari de Caliu i decidim que ens reunirem aquest mes per irc per mirar de posar idees en comú.

## Reunió de novembre de 2008
Dissabte 8 de novembre de 2008, centre cívic de Balàfia, Lleida.
Assistents: Rafael Carreras, Jordi Funullet, Orestes Mas, Xavier Drudis, Leo Palomo, Adelaida Clavaguera, Àlex Muntada, Eva Perales, Carles Pina, Miquel Demur, Sisco Garcia, Jordi Alins.

Es repassa la reunió amb representants de l'Ajuntament i es parla de coses diverses que es poden fer a Lleida. Caliu s'inscriurà a [StopSoftwarePatents.eu](http://StopSoftwarePatents.eu). S'ha creat una entrada de Caliu a la Viquipèdia. L'Orestes donarà permisos al Walter per tal que pugui pujar la versió catalanitzada d'Ubuntu 8.10. La de Kubuntu ja hi és.

## Reunió d'octubre de 2008
Dissabte 4 d'octubre de 2008, estació de Sants, Barcelona.
Assistents: Rafael Carreras, Jordi Funullet, Orestes Mas, Miquel Chicano.

Es repassa la llista per la nova junta que presentarem uns quants.

Les eleccions a la nova junta es faran el 10 de gener, el període de presentació de candidatures anirà de l'1 al 15 de desembre i del 16 de desembre al 9 de gener hi haurà la campanya electoral.
Es resol que se seguiran pujant les ISO de manera semblant però més segura. S'avisarà als implicats.

Decidim que anirem a Lleida en tren i esbrinem que ens costarà 32,72€ a cadascú i que haurem de comprar els bitllets tots junts per poder anar-hi plegats i amb antel·lació. De manera que ens haurem de posar d'acord a veure com ho fem.

El Leo mirarà d'organitzar alguna cosa per la propera sortida de la Lenny, la nova versió de Debian. El Rafael s'apunta per administrar el planeta Caliu. Es muntarà un altre Trac per a les tasques administratives de Caliu no relacionades amb el servidor.

## Reunió de setembre de 2008
Dissabte 6 de setembre de 2008, estació de Sants, Barcelona.
Assistents: Rafael Carreras, Leo Palomo, Xavi Drudis,
Jordi Funullet, Francesc Vilaubi, Miquel Adroer, Miquel Chicano, Adelaida Clavaguera,
Robert Millan, Sebastià, Jordi Binefa.

L'Assemblea general la farem al gener, coincidint amb l'elecció de la junta.

Les eleccions a la nova junta es faran el 10 de gener, el període de presentació de candidatures anirà de l'1 al 15 de desembre i del 16 de desembre al 9 de gener hi haurà la campanya electoral.

Dia de la Llibertat del Programari. L'horari serà d'11:00 a 19:00 h. Els organitzadors i ajudants hauran de venir un quart d'hora abans. L'Orestes ens oferirà un "pòster" sobre estàndards oberts i possiblement un altre sobre programari lliure en general, ja que no ha aparegut cap més oferiment. S'encarregarà un mapa del programari lliure que usa la UNICEF per explicar-lo i es penjarà a l'envelat, que aquest any portarà el Francesc. El Miquel Adroer ha imprès una sèrie de documentació seva i de gnulinux.cat que portarem per repartir. El Rafael encarregarà samarretes i enganxines com les de l'any passat, però hi posarem http://caliu.cat, sense el dlp a davant. El Jordi Alins ens demanava si algun informàtic podria anar a Lleida el dia 19 per tal de fer-hi una xerrada, però ningú no s'hi ha ofert.

La gestió del servidor se li encarrega a l'Orestes, que s'hi va oferir. El Jordi i el Leo també s'ofereixen per tal de repartir la feina.

La reunió d'octubre no sabem on la farem, ja ho decidirem el dia 20 que ens veiem. La de novembre, però, la farem a Lleida, el dia 8.

## Reunió de juliol de 2008
Dissabte 5 de juliol de 2008, parc de la Ciutadella, Barcelona.
Assistents: Rafael Carreras, Àlex Muntada, Leo Palomo, Xavi Drudis, Jordi Funullet, Francesc Vilaubi, Miquel Chicano, Adelaida Clavaguera, Lluís Pérez, Eva Perales, Orestes Mas.

S'ha configurat una llista per a presentar-la a l'elecció de la junta.

El tresorer va presentar l'estat de comptes de Caliu.

Es demanarà de muntar la parada el 20 de setembre per al Dia de la Llibertat del Programari com als últims anys (Rafael). Hem pensat de muntar un pòster a la parada (Orestes) i una compartició de receptes de cuina (Laida).

Es contactarà gent per a fer una festa quan surti la propera versió de Debian (Lenny), probablement al setembre. (Leo)


## Reunió de juny de 2008

Dissabte 7 de juny de 2008, Terrassa.
Assistents:
Rafael Carreras, Àlex Muntada, Leo Palomo, Xavi Drudis, Jordi Funullet, Francesc Vilaubi, Robert Millan, Miquel Chicano, Adelaida Clavaguera.

S'ha repartit les tasques pendents de fer al servidor.

La propera assemblea de Caliu tindrà lloc just després de les [Jornades de Programari Lliure](http://jornadespl.org), dissabte 5 de juliol a la tarda.

Oferiment de Caliu per presentar projectes a les [beques per projectes de programari lliure](http://www.lafarga.cat/beques/). Les sol·licituds requereixen disposar dels diners per al projecte (2000 €) i se subvencionen posteriorment. Com que Caliu no pot disposar de tants diners, es proposaria que el mentor pogués fer front a la despesa. D'altra banda, les sol·licituds les poden sol·licitar les persones físiques, sense necessitat de passar per cap entitat. Altra cosa és si li agradarà més o menys això al comité que decideix els ajuts.

## Reunió de maig de 2008

Dissabte 17 de maig de 2008, Monestir de Santa Agnès, Parc natural de Sant Llorenç.
Assistents:
Rafael Carreras, Carles Pina, Àlex Muntada, Eva Perales, Leo Palomo, Adelaida Clavaguera, Núria Carreras.

S'ha actualitzat l'SSH del servidor pel problema de seguretat **mundial** detectat aquesta setmana.

S'ha d'activar la compatibilitat de caliu.cat amb el Jabber tocant els DNS. (Àlex)

Limitació de l'ample de banda del servidor per tal d'evitar l'acaparament d'un sol usuari. (Àlex)

Tal com vam quedar a l'última jornada tècnica, actualitzarem el servidor a Ubuntu Hardy i mantindrem la versió fins la propera LTS d'Ubuntu, d'aquí a un any i mig. (Àlex)

Voliem fer coincidor el proper Dia de la Llibertat del Programari que se celebrarà el 20 de setembre amb els dies de parades de les festes de la Mercè de Barcelona, però al Rafael se li ha tornat a passar la data límit.

Els repositoris d'Ubuntu al servidor de Caliu apareixen llistats a ubuntu.com com a caliu.info, per la qual cosa no funcionen, haurien de ser caliu.cat i s'ha de cercar on és el bug per a reportar-lo. (Àlex)

Al juny tornarem a fer una jornada tècnica per a veure si acabem de fer i repartir les feines rutinàries al servidor. Noteu que ara mateix li toca de fer tot a l'Àlex i això hauria de canviar.
Si a algú li fa il·lusió que fem la jornada a prop de casa seva, si us plau que ens avisi (rcarreras_a_caliu.cat). Ens cal connexió a internet, evidentment.


## Reunió de febrer de 2008

Dissabte 2 de gener de 2008, Estació de Sants, Barcelona.
Assistents:
Rafael Carreras, David Pinilla, Carles Pina, Àlex Muntada, Orestes Mas, Miquel Chicano.

La frase de declinació de responsabilitats de les iso penjades al servidor es farà properament. (Rafael)

La pujada d'imatges serà un servei de confiança (amb un anell de confiança). Les iso hauran d'anar signades per l'autor amb una clau GPG i espujaran amb un SFTP que es muntarà amb un compte per a cada usuari que es crearà adhoc. (Àlex)

Des de l'última actualització, la base de dades MySQL que utilitza el WordPress mu sembla que té un problema de codificació i es passarà correctament a UTF-8. (Orestes)

El proper Dia de la Llibertat del Programari se celebrarà el 20 de setembre. Si coincideix amb els dies de parades de les festes de la Mercè de Barcelona, es podria mirar de ser-hi. (Rafael)

El sopar d'aniversari de Caliu el farem dissabte 16 de febrer a les 21:00 h al restaurant Mussol del carrer Casp, 19 de Barcelona. S'hauria de cercar la taberna irlandesa que hi ha a prop per a les copes de després. (Rafael)

Al març tornarem a fer una jornada tècnica per a veure si acabem de fer i repartir les feines rutinàries al servidor. Es mirarà de fer a Sils si contactem el Francesc.


## Reunió de gener de 2008

Dissabte 12 de gener de 2008, campus Nord de la UPC, Barcelona.
Assistents:
Àlex Muntada, Rafael Carreras, Jordi Funullet, Eva Perales, Carles Pina, Orestes Mas.

Es tractava de la jornada tècnica anual on revisem el que hi ha al servidor i mirem de posar-hi ordre. Ens vam trobar que hi ha una bona colla de serveis funcionant i que el sistema operatiu estava obsolet. Hi havia una Ubuntu server Edgy i l'hem passat a Feisty sense problemes. Aviat l'Àlex, coordinat am l'Orestes, la passarà a la versió actual, Gutsy. La idea seria anar actualitzant fins a una LTS d'Ubuntu que probablement serà la d'octubre de 2008.

L'aniversari de Caliu, el novè, el 24 de febrer, es podria fer a Sant Joan de les Abadesses, a casa de l'Orestes, però està per confirmar.

## Reunió de desembre de 2007

Dissabte 1 de desembre de 2007, cim del Tibidabo, Barcelona.
Assistents:
Àlex Muntada, Eva Perales, Rafael Carreras, Adelaida Clavaguera, Xavi Drudis, Leo Palomo, Carles Pina.

Es contactarà LaFarga.cat per a discutir la conveniència d'una nova llista de correu (o similar) per a esdeveniments. (Leo)

Es realitzarà el canvi d'adreça fiscal a la UPC. (Eduard)

Finalment, s'ha actualitzat el Mediawiki i cal registrar-s'hi per tal de modificar el wiki de Caliu.

La propera reunió serà tècnica i la farem a la UPC el 12 de gener al matí (si hi ha sort, dinarem una arrossada estupenda a un restaurant proper). Hem de fer inventari dels servidors, muntar un sistema nou per a pujar imatges ISO i redactar un avís de responsabilitats.

La Laida organitzarà l'excursió de Caliu de febrer o d'abril.

## Reunió de novembre de 2007

Dissabte 10 de novembre de 2007, cafeteria Ars de l'estació de Sants de Barcelona.

Assistents:
Àlex Muntada, Robert Millan, Rafael Carreras, David Pinilla, Miquel Chicano, Xavi Drudis, Leo Palomo, Carles Pina, Francesc Genové.

Es cedirà un blog per a dos nois de Lleida interessats a moure l'ambient de programari lliure per aquelles terres. (Rafael)

Correu brossa al wiki. S'ha disparat en una setmana. S'actualitzarà la versió del MediaWiki i es passaran les pàgines. S'obligarà a registrar-se per a modificar-lo. (Francesc i Miquel)

Nova llista de correu per a esdeveniments de programari lliure. S'esperarà que respongui el contacte a lliure.cat (Àlex) i es contactarà lafarga.cat per a veure les possibilitats. (Leo)

L'adreça oficial de Caliu segueix sent la casa dels pares del president. Com a alternativa més lògica, hi ha la UPC. Es parlarà amb el president per a fer-hi el canvi. (Rafael) S'hauran de modificar els estatuts i avisar la caixa d'estalvis i hisenda.

Excursió de Caliu a Collserola el proper 1 de desembre. Es farà al matí per tal que la gent que hi vulgui anar a la mani de la tarda pel col·lapse de Renfe hi pugui anar també. Al cap i a la fi, hi ha molts usuaris de Renfe a Caliu. A la llista concretarem el recorregut i l'horari concret. (Àlex)

## Reunió d'octubre de 2007

Dissabte 6 d'octubre de 2007, cim del Tagamanent.

Assistents:
Rafael Carreras, David Pinilla, Arnau Marimon, Àlex Muntada, Xavi Drudis, Eva Perales. I deu persones més que ens hi van acompanyar.

Decidim finalment canviar el compte corrent de Caliu a la Caixa d'Enginyers. Hi haurà tres titulars, un d'ells el tresorer. Hem de quedar un dia per a anar-hi. (Rafael)

El canvi de les llistes de correu s'ha fet sense problemes. Es constata la necessitat d'una altra llista de correu per a esdeveniments de programari lliure a casa nostra per a poder estar ben informat sense haver d'estar subscrit a moltes llistes. Serà una llista moderada, amb molts moderadors per tal que cap notícia romangués en espera més d'unes poques hores. Si pogués ser, la faríem a lliure.cat. Si no, la faríem a caliu.cat. (Àlex)

Es valora el Dia de la Llibertat del Programari. Com sempre, va ser positiu, però es constata que de cara a l'any vinent s'hauria d'oferir ajuda a la migració.

Canvis a la portada de Caliu. Hi ha molt poques notícies i convindria canviar la manera de presentar-les. Una possibilitat seria fer esment dels esdeveniments de programari lliure que sortirien a la nova llista, així que de moment no la tocarem. L'Àlex haurà de demanar permisos al Francesc.

Correu brossa al wiki. S'ha disparat en una setmana. Segons el Francesc, això s'arreglaria actualitzant el MediaWiki. (Miquel)

L'adreça oficial de Caliu segueix sent la casa dels pares del president. Com a alternativa més lògica, hi ha la UPC. Es parlarà amb el president per a fer-hi el canvi. (Rafael)

## Reunió de setembre de 2007

Dissabte 8 de setembre de 2007, cafeteria Ars de l'estació de Sants de Barcelona.

Assistents:
Francesc Genové, Rafael Carreras, Miquel Chicano, David Pinilla, Julià Mestieri, Arnau Marimon, Àlex Muntada.

Es parla del canvi de les llistes de correu de Caliu de Sourceforge a la Càtedra de Programari Lliure de la UPC. L'ideal seria tenir llistes del tipus llista@caliu.cat, però s'ha de mirar si és possible. Es decideix crear-les i fer-ne el trasllat.

El Dia de la Llibertat del Programari se celebrarà a la plaça de Catalunya de Barcelona, davant de la porta de l'FNAC, al carrer Bergara, com cada any, d'11.00 a 19:00 h. Hi haurà samarretes, enganxines, fulletons, peluixos i alguna distro per a repartir als nous interessats. Hem pensat de fer taules rodones informals, sense taula, a peu dret, i obrim una pàgina al wiki per tal que els interessats hi inscriguin la tertúlia amb l'hora.

La propera reunió de Caliu serà una visita-excursió al Tagamanent, dissabte 6 d'octubre. En parlarem a la llista.

## Reunió de juny de 2007

Dissabte 9 de juny de 2007, cafeteria Ars de l'estació de Sants de Barcelona.

Assistents:
Francesc Genové, Rafael Carreras, Miquel Chicano, Xavi Drudis, Mar Cronch.

Es parla del canvi de les llistes de correu de Caliu de Sourceforge a la Càtedra de Programari Lliure de la UPC o a lliure.eu. L'ideal seria tenir llistes del tipus llista@caliu.cat. Es decideix deixar-ho per més endavant.

El Mar Cronch ens fa avinent que al wiki de lliure.eu es disposa de models de carta per a enviar a les administracions.

Seria molt convenient no deixar passar cap oportunitat per a enviar queixes a les administracions per l'ús de formats privatius que obliguin el ciutadà a perdre llibertats.

El Col·legi Oficial d'Enginyeria en Informàtica de Catalunya ha convocat Caliu per a una reunió. En principi, es proposa dijous 14 de juny a les 19:00 h al local del Col·legi.

Constatem que algun dia s'hauria de solucionar el problema dels programes privatius a la Linkat i el fet que no compleixin amb els termes de la GPL perquè no publiquen el codi.

Com que les comissions que cobra La Caixa a Caliu són desproporcionades, decidim que el tresorer vagi a parlar a l'oficina i, si no aconsegueix que les eliminin, canviarem de caixa. La Caixa d'Enginyers o Caixa Girona, són dues opcions sense comissions.

## Reunió de maig de 2007

Dissabte 12 de maig de 2007, bar Viena de la Rambla Nova de Tarragona

Assistents: 
Adelaida Clavaguera,
Eva Perales,
Alex Muntada,
Xavi Drudis,
Leopold Palomo

Ordre del dia:

* Qüestions del compte

Moltes comissions a La Caixa i ens plantegem canviar d'entitat bancaria. Proposta d'anar a Caixa d'Enginyers. S'espera la consulta amb el tresorer.

* JPL

Reafirmem el que ja se sap de la contribució de Caliu a les JPL.

* Foto Oficial

* Comkat

Es desitja bona sort...

Precs i preguntes.

No n'hi ha, es vol plegar i anar a fer un vol. El turisme a Tarraco està molt bé.


Leo

## Reunió d'abril de 2007

Dissabte 14 d'abril, cafeteria Ars de l'estació de Sants de Barcelona.

S'enviarà un correu a la llista per a reportar problemes de comunicació amb programari lliure amb l'administració electrònica de la Generalitat de Catalunya, de cara a la reunió que hi hem de fer amb algun representant. (Francesc)

A aquesta reunió, es farà especial èmfasi en l'ús dels estàndards oberts per part de l'Administració.

El nou servidor (el tercer, tots tres funcionaran alhora) està ja llest per a col·locar-lo i es farà en breu.

Es farà algun contacte amb la nova junta d'Hispalinux per a veure com respiren. (Leo)

La propera reunió serà de visita a Tarragona, de la mà d'en Xavi Drudis, el dia 12 de maig. Ja avisarem a la llista amb temps.


## Reunió de març de 2007

Dissabte 3 de març, cafeteria Ars de l'estació de Sants de Barcelona.

Nou servidor: se substituïrà el servidor vell (carbassa) pel nou (Linus). Carbassa es remodelarà per a tenir-ne un tercer en condicions. Es mirarà de posar en algun altre lloc, com Girona. Es reporten bugs de pàgines de Caliu. (Francesc)

Celebrarem el sopar del 8è aniversari de Caliu el dia 16 de març. Si pot ser, es farà coincidir amb el sopar de Debian-cat.

S'enviarà un correu a la llista per a reportar problemes de comunicació amb programari lliure amb l'administració electrònica de la Generalitat de Catalunya, de cara a la reunió que hi hem de fer amb algun representant. (Francesc)

Se cercarà un voluntari per a fer captures de pantalla de Fedora per a la pàgina GnuLinux.cat (Oriol)

## Reunió de gener de 2007

Amb una assistència massiva, vam celebrar la reunió de Caliu de gener el passat dissabte al bar Ars de l'estació de Sants de Barcelona.

Nou servidor: es comencen a traslladar els DNS i webs. Eliminarem el servei de Jabber per innecessari. Contactarem amb l'equip de traducció del KDE per al canvi definitiu de DNS del seu lloc web cat.kde.org allotjat al nostre servidor antic. Seguirem informant a la llista. (Francesc)

LoCo Team d'Ubuntu: s'han de definir almenys dos objectius del full de ruta. Fins i tot s'ha de confeccionar el full de ruta. S'ha de preparar el primer esdeveniment del LoCo i ho podem fer coincidir amb la jornada tècnica de Caliu, el proper 17 de febrer. Contactarem amb l'Atzusac d'en Tux, de Sant Cugat del Vallès, per a veure si ho podem fer allà. Abans, s'hauria de fer una reunió per irc. (Rafael)

Quotes de soci: comencem a recaptar les quotes de soci d'aquest any (30 €) de seguida que esbrinem si podem oferir una adreça de correu @caliu.cat a tots els socis que la vulguin i veiem com fer els carnets. (Rafael)

Es farà un sondeig per a veure si és possible allotjar les llistes de correu de Caliu al nostre servidor. Així, ens estalviaríem la publicitat de SourceForge i altres problemes. Això dependria de la UPC que ens hauria de donar permís per a poder rebre correu indirectament
des dels servidors de la UPC cap al nostre per al caliu.cat. (Orestes)

Finalment, vam parlar ràpidament sobre el Google Calendar, les diferències entre xgl i aiglx, com utilitzar sshfs, i dels contactes amb gent de la UdG per a posar el servidor tercer de Caliu allí.


## Reunió de novembre de 2006

Dissabte 4 de novembre de 2006, Mesón de Vaz.

Es rebran 4 caixes de Linkat del Departament d'educació. Es mostra preocupació pel fet que legalment no les podem redistribuir, ja que només la Generalitat té el permís dels productors de programari privatiu que hi ha a dins per a distribuir-lo.

Constatem que rebre CD d'Ubuntu en grans quantitats és ara més complicat. Per a obtenir-ne cal ser un LoCo Team (Equip de Comunitat Local) aprovat. El Rafael és el líder del LoCo team d'Ubuntu per al català, però no va aconseguir un domini ni una llista de correu d'Ubuntu en el seu temps (fa més d'un any) per a l'àmbit de la llengua catalana. No ho van entendre gaire. Ara, es demana per a ser un equip aprovat: una pàgina web activa, un lloc al wiki, un llistat de membres de l'equip (almenys 10), una llista de correu, un canal de xat, tres esdeveniments fets i documentats i un pla de treball. Per tot això, s'aparca el tema. Si a algú li fa il·lusió encarregar-se d'això, endavant.
Relacionat amb els CD, l'Albert té contactes amb un desenvolupador de Kubuntu que ens podria aconseguir Cd puntualment. Es pot provar, a veure si no se'n cansa aviat. Estarem al tanto a veure si alguna administració o universitat n'edita algun cop per a demanar-ne.

S'ha de mirar com es fa per a localitzar un CD de (K)Ubuntu al català. L'Orestes ho va fer i se li demanarà la documentació, o almenys una explicació de com ho va fer. El nou projecte de l'FSF, GnewSense (una Ubuntu sense cap programa ni driver privatiu), proporciona documentació de l'edició de la imatge i posterior conversió en una nova ISO. Algú ho vol fer?

Es crearà una pàgina wiki que es dirà 'Pluja d'idees' on hi posarem tot allò que voldríem fer però que, per manca de temps, no ens veiem amb cor de fer-ho. D'aquesta manera, qui vulgui donar un cop de mà o implicar-s'hi més, ho podrà fer dirigint-se aquí i agafant algun dels projectes per a treballar-hi.

Volem canviar de local per a fer les reunions per algun on no s'hi pugui fumar. Cal que sigui igual de cèntric, preferentment al costat de l'estació de Sants i es mirarà si se'n pot trobar un amb wifi i endolls. El secretari ho decidirà.

Vam parlar de la situació actual de les patents de programari a Europa, les alternatives a l'EPLA i les idees del Harmut Pilch, vicepresident de l'FFII, sobre la qüestió. S'ha d'actualitzar la traducció de la pàgina web NoSoftwarePatents.com. S'ha creat un wiki per a la coordinació, a càrrec de l'Àlex, i l'Eva ja s'ha posat a traduir. Es farà l'anunci a la llista de patents de Caliu i a la de l'FSFE-ca.

Els fascicles de GNU+Linux i programes lliures editats per l'Ajuntament de Barcelona tenen molt d'èxit i n'hem de demanar més. S'acorda que el secretari en demanarà per a Caliu i que la Càtedra de Programari Lliure de la UPC en demanarà més pel seu compte.

Se'ns fa saber que la Càtedra de Programari Lliure de la UPC està en període de canvis que poden ser molt profitosos, amb una implicació més gran dels seus membres. Es podrien obrir noves vies de col·laboració amb Caliu.

El servidor de Caliu 'Stallman' està malalt i l'hem portat a casa del Francesc perquè el curi, però el Francesc també s'ha posat malalt. Quan ambdós es recuperin, tornarem a portar 'Stallman' a la UPC. En principi, la propera jornada tècnica haurà de tractar dels servidors de Caliu. Hi ha la possibilitat de muntar un tercer servidor a la Universitat de Girona. Si s'aconsegueix, hauríem de reconfigurar-ho tot per tal de repartir la càrrega entre els tres servidors de manera que si en cau un no es noti. I cercar un nom per al nou servidor. El primer es diu 'Carbassa' i el segon 'Stallman'.

Tenim diversos oferiments per a properes jornades tècniques, un a la UPC, per a parlar dels servidors de Caliu i, de pas, configurar-los allà mateix, una altra al col·legi d'en Lluís Gras (Xarnoppix) i una altra a l'Atzucac d'en Tux, a Sant Cugat del Vallès, un lloc que pot ser molt interessant d'anar-hi. Aquesta setmana discutirem com ho fem amb els servidors i si fem la propera reunió (la de desembre) a la UPC o a un altre lloc.

Segueix pendent una visita cultural a Tarragona. Es podria fer al gener.

Tornem a constatar que no ens agrada que surti publicitat als correus de la llista de Caliu. Voldríem tenir les llistes al nostre propi servidor de correu, com diem sempre des de fa uns anys. Pot ser viable immediatament amb un domini de la UPC, però en volem un de caliu.cat i volem mirar com es pot fer a la mateixa UPC. En parlarem més endavant, per a no fer dues migracions seguides.

Es mirarà de fer que el servidor de Caliu pugui enviar correu, només és qüestió de configurar-ho. (Fet) Es donen privilegis d'administrador a l'Àlex. (Fet)

Ens hem assabentat d'una cançó que parla de la Ubuntu i el programari lliure (es diu Mumuntu) i que és molt curta. El grup responsable (Les princeses barbudes) accepta suggeriments de per on ha d'anar la lletra de la següent estrofa. Els hem d'ajudar.

I, ja posats, què tal si organitzem un disc de grups propers a sistemes de distribució lliure de la música en català on totes les cançons parlin de programari lliure? S'haurien de pensar uns 12 temes diferents i proposar-ho als grups. Això ja seria la bomba. Algú s'anima a organitzar-ho? Això també anirà al wiki de *Pluja d'idees*.

## Reunió d'octubre de 2006
La primera (http://wiki.caliu.cat/index.php/Trobada_tècnica Trobada Tècnica de Caliu). Ens vam veure al LinuxLab de l'Espai Jove Bocanord, on ens van convidar a berenar. EL Francesc ens va explicar detalladament com funciona el mode Kiosk amb el KDE. Vam acabar mirant vídeos divertits al YouTube.

## Reunió de setembre de 2006
Ens vam reunir el 2 de setembre al Meson de Vaz.
El servidor té un problema amb la controladora del raid. Creiem que la solució passa per canviar el firmware per un de més nou que permeti l'engegada remota. S'han de revisar els discos. Com que s'hi ha d'accedir físicament, esperem un dia que l'Orestes estigui disponible per a poder-ho fer. Probablement serà aquesta mateixa setmana.
El Miquel ja és un hacker, perquè ha hagut d'accedir al compte d'administrador del servidor per a tornar a crear-se l'usuari que l'administrador de debò havia esborrar per error.
Segueix endavant la  Trobada Tècnica de Caliu, a realitzar el dia 7 d'octubre a la tarda al LinuxLab de Bocanord, el Carmel, Barcelona (lloc per confirmar). S'ha decidit que es faran xerrades i tallers.
Començarem amb una breu introducció al GNU/Linux i un taller d'instal·lació. Potser hi haurà alguna demostració de KDE i un taller d'iniciació a la traducció de programes i documentació. Es farà promoció pels canals habituals.
Abans, però, ens veurem tots al Dia de la Llibertat del Programari que celebrarem a la plaça de Catalunya, davant de la sortida de l'FNAC, dissabte 16 de setembre. Demanarem algun material més a l'Ajuntament i, si pogués ser, una pressa de corrent per a poder fer demostracions amb un portàtil.
L'Orestes proposa de fer una visita cultural a Sant Joan de les Abadesses. Data per confirmar.

## Reunió de juliol de 2006
Amb una assistència massiva, després de les cinquenes Jornades de Programari Lliure organitzades per la Càtedra de Programari Lliure de la UPC i amb el suport i patrocini de Caliu, vam anar a dinar tots plegats i vam visitar els jardins del Palau Reial de Pedralbes on vàrem celebrar la reunió.

Vam arribar a la conclusió que sí que cal continuar fent-hi reunions presencials, però es va proposar alternar-les amb reunions tècniques, bimensualment, específicament per a resoldre dubtes i fer instal·lacions/migracions i tutorials. En aquest sentit, avisarem a la llista per a veure qui s'animaria a participar-hi i a trobar algun lloc per a fer-ho. S'ha parlat de [Bocanord](http://www.bocanord.org/), a Barcelona, però es prefereix un altre lloc més cèntric, si pogués ser. S'obre una pàgina al wiki per a treballar-ho. La primera data per a aquest event seria el 7 d'octubre.

El mar cronch, un noi de Castelló, s'ha ofert a muntar uns mapes de localització de les diferents iniciatives i projectes de les administracions públiques al wiki.

Google ens ha ofert comptes de correu de Gmail amb el nostre domini caliu.cat. Com que n'hi ha pocs, seran per als membres de la junta, però si algun soci actiu de Caliu en necessita un, podeu contactar amb mi.

Quant al Dia de la Llibertat del Programari, finalment a celebrar el 16 de setembre, es faran uns cartells grans que es puguin veure de lluny i ja tenim emparaulada la carpa de l'any passat. Es faran samarretes amb el mateix dibuix de l'any passat, però sense cap data, només la url dlp.caliu.cat. Publicitarem que, a més de fer proselitisme del Programari Lliure, hi resoldrem dubtes tècnics.

El tresorer, l'Orestes, farà un estat de comptes de l'associació que enviarà als membres de la junta.

Es mirarà de modificar el (http://wiki.caliu.cat/index.php/Merxandatge web de merxandatge) per tal de poder vendre per correu i transferència bancària. L'organització de la (http://guadec.org/ Guadec) ha cedit a Caliu material (samarretes i bosses que van sobrar) que intentarem vendre a preu de cost; els beneficis els ingressarem a la Fundació Gnome. (Aquest punt va costar perquè hi havia l'opinió que s'havien d'ingressar els diners a KDE :-).

Tal i com es va parlar l'any passat, es mirarà de muntar una parada a la mostra d'associacions el dia de la Mercè a la plaça de Catalunya de Barcelona. Per a això s'ha de parlar amb alguna Regidoria de l'Ajuntament i amb Hispalinux, que va mostrar interès a apuntar-s'hi l'any passat.

Al final de la reunió, i per a no canviar el costum, es va tornar a parlar de l'inexistent servidor de correu de Caliu.

## Reunió de juny de 2006
Amb poca assistència, vam celebrar la reunió de Caliu de juny el passat dissabte.

Es va decidir que es farà el Dia de la Llibertat del Programari de la mateixa manera que es va fer l'any passat, a la plaça de Catalunya.

S'eliminaran les distribucions amb paquets que no podem distribuir per problemes de llicències. A la llista hi ha la Guadalinex, la Suse, la Lliurex i la Linkat.

S'ha posat una adreça de correu electrònic (caliu.cat (a) gmail.com) al wiki i a la pàgina web perquè hi sol haver problemes de comunicació amb visitants que no saben a qui adreçar-se.

Tornem a aplaçar la recaptació de les quotes de soci per la proximitat de les [Jornades de Programari Lliure](http://jornadespl.upc.es/) i el [Dia de la Llibertat del Programari](http://dlp.caliu.cat).

Caliu tindrà representació en la [Conferència sobre la GPL versió 3](http://fsfeurope.org/projects/gplv3/europe-gplv3-conference.ca.html). S'enviarà un correu a la llista per a coordinar la representació.

## Reunió de maig de 2006
La vam fer a Vilafranca del Penedès, dins del projecte de visites culturals.

Primer de tot, a través d'un intercanvi d'opinions entre els assistents, es va fer palesa la necessitat de fer més sortides com la que estàvem a punt de començar, ja que tots anem força estresats en el dia dia de les nostres vides i desconnectar d'estar davant dels ordinadors és bo.

Vam fer un tomb per la bonica vila de Sant Sadurní i després vam fer cap a les caves Pere Ventura, on vam fer la obligada visita a la cava, amb explicacions magistrals sobre el procés d'elaboració del cava, la maquinària i el celler. 
Finalitzada la visita, vam fer la corresponent degustació i després de comprar una caixa de cava i dues ampolles de vi, ens van obsequiar amb una altra ampolla de cava (que algun dia ens hem de beure).

Més tard, ens van portar de nou cap a l'estació on teníem els cotxes i vam esperar que vingués el Xavi. Vàrem buscar un lloc on dinar i cap a la tarda, vam anar a Vilafranca a la vinateria Inzolia, lloc on va tenir la reunió, i on vam poder degustar bons vins.

* El Rafael (que no hi és) manifeta que volia posar les lletres de caliu.cat del polo alternant una lletra groga amb una vermella, per fer senyera. Considera que no queda bé sobre cap color de fons i aporta algun exemple de prova. Ens plantegem si no hauria de quedar bé en fons negre. (aprovat i encarregat)

* En la resta de punts estem d'acord amb el Rafael:
hi ha la possibilitat de fer samarretes de Caliu però s'ha d'estudiar, muntarem una paradeta a la Life-Parade de Barcelona: igual el Francesc i el Miquel acompanyen el Rafael, pins: efectivament millor no fer-ne si cal encarregar-ne 300 que no podrem col·locar.

* Distros:

La SuSE (de la que Caliu és mirror oficial) porta Macromedia Flash i Java JRE de Sun per tant no la podem redistribuir. Decidim retirar-la de disposició pública i enviar un missatge als responsables dels mirrors de Novell (SuSE) comunicant-ho i dient-los que si tenim permís per redistribuir-la que ens ho comuniquin fefaentment.

La Lliurex i la Guadalinex les treurem del servidor si encara hi són. El Xavi ho comentarà als de la Lliurex. El Francesc ho comunicarà a Guadalinex.

La resta de distribucions al servidor s'haurien de revisar. Farem un script que busqui JRE, Macromedia Flash i Acrobat Reader en imatges ISO. Els que l'script detecti que ho porten les treurem i les altres les haurem de mirar manualment.

* Servidor:

L'ordinador ara ja funciona (no sé pas quin ordinador però fa bo de saber, als informàtics sempre ens diuen al contrari, quan funcionen no ens diuen res...). Hi ha un problema amb l'ext3 i els raids activats a no sé on. Però ara ja està tot resolt. Bé pel Francesc. L'ha deixat desactivat (el journaling?).

* Correu:

Ara podem enviar com stallman.upc.es (no caliu.cat) i no podem rebre, cal demanar-ho a la UPC. Diverses maneres de fer-ho:

La màquina està allotjada al centre de càlcul del department TSC. L'ideal seria que l'Orestes ho demani. I que el TSC demani que s'enviï tot el correu de Caliu al servidor del TSC i que el servidor del TSC ho reenvïi a Caliu.

Manera més cutre: Demanar-ho directament a la UPC i treure el servidor de Caliu de la xarxa del TSC. Això implica moviment físic del servidor on un cablejat inversemblant. Políticament complicat. 

* Metafísica existencialista:

Constatem una certa apatia i desànim generalitzat, que requereix un estímul decisiu que aporti optimisme a la feixuga càrrega d'existir. Afortunadament la trobem: 
els vins d'aquest garito són collonuts!.

## Reunió d'abril de 2006
S'ha fet el dia 1, al lloc de sempre i a l'hora de sempre

* Tornar a reclamar documents lliures a la [Plataforma pel Dret de Decidir](http://www.tenimeldretdedecidir.org). No se'ls donarà cap informació addicional, ni cap quota com reclamen. (Rafael)  **'Fet **': (http://rcarreras.blogspot.com/2006/04/el-dret-llegir.html apunt al blog)
* Recollir fulletons dels (http://w3.bcn.es/V01/Serveis/Noticies/V01NoticiesLlistatNoticiesCtl/0,2138,70731677_70768215_1_105154127,00.html?accio=detall&home= fascicles de Programari Lliure) de l'Ajuntament de Barcelona a la Regidoria. (Rafael)
* Canviar els DNS del domini caliu.net. (Francesc i Àlex)
* Proposta de polos de Caliu: caliu.cat. (Rafael)
* Pins del Tux amb la senyera i del nyu (de l'FSFE) per a les (http://jornadespl.org JPL). (Rafael i Àlex)
* Document explicant la configuració del servidor per a veure si es pot anar demanant-ne una rèplica a les administracions. (Miquel, Francesc i Rafael)  **'Començat: (Servidor_de_Caliu) **'
* WordPress multiusuari per als blogs de Caliu (http://lyceum.ibiblio.org Lyceum). (Francesc)
* Migració de les llistes de correu de Caliu a la (http://www.cpl.upc.edu/ Càtedra de PL de la UPC), en principi amb domini propi. (Àlex)
* Enèssim intent d'aconseguir servidor de correu. (Àlex)

## Reunió de març de 2006
S'ha fet el dia 4, al LinuxLab de Bocanord, Barcelona, durant l'aKademy-es 2006.
* Confecció del (Administracions|wiki d'administracions). Degut a la complexitat i la magnitud de la feina, es decideix de tornar a venir un altre dissabte al Bocanord per a enllestir-ho entre uns quants. Haurà de ser abans de la propera reunió. (Francesc, Rafael, Miquel)
* Redirecció dlp.caliu.info (Fet)
* Pàgina wiki de visites culturals de Caliu (Rafael)
* Estudiar la migració dels blogs al WordPress multiusuari. (Francesc)
* Promoció del LinuxLab. Es faran reunions a Bocanord, però només en cas de necessitat per a treballar. S'estudiarà de fer-hi una jornada de Caliu amb xerrades i tallers. Idees? (Caliu)
* L'adreça oficial de Caliu passa a ser http://caliu.cat tot i que encara no funciona, funcionarà aviat.
* Es faran pins petitets, amb la senyera i el Tux, sense posar-hi Caliu. Se'n faran 300, a 0,87 €/pin. Li'n donarem 50 al Carles Pina (Catux). Els vendrem a 1 €. (Rafael)
* Es faran més targetes genèriques amb les quatre llibertats del PL. (Rafael)
* (http://www.gnuab.org/jpl/ Jornades de PL de la UAB). Ens han demanat de fer una xerrada i ens han suggerit de fer-ne una de Llengua i Programari lliure. La donarà el Rafael.
* La propera reunió serà una visita cultural a Sant Sadurní d'Anoia, el dia 1 d'abril. (organitza l'Eduard)

## Reunió de febrer de 2006
S'ha fet el dia 4, al lloc de sempre i a l'hora de sempre)

* Confecció del|wiki d'administracions. Volcar el contingut de l'article que vam fer per a la revista del Dursi i fer un llistat de coses a fer (TODO) - (Francesc)
* Canvi d'adreça del wiki, per a posar caliu.info, en comptes del nom del servidor que és el que surt actualment. Treure els interrogants dels enllaços a entrades (Francesc).  **Fet. **
* Confecció del wiki del Dia de la Llibertat del Programari (Rafael)
* Redirecció dlp.caliu.info (això és per a fer les enganxines d'aquest any i tenir una adreça curta) (Francesc).  **Fet **
* Confecció del wiki de reunions de Caliu (aquest :-) i posar-hi més resums de reunions antigues (Rafael).
* Confecció d'una pàgina del wiki de reunions-visites culturals de Caliu. (Rafael)
* Jornades de Programari Lliure de la UAB. Contactarem l'organitzador i ens oferirem per si hi podem fer alguna cosa (Rafael).
* Sopar de Caliu de 7è aniversari el dia 24 de febrer. No anirem a un japonès ni al Caliu de Sants. Enviarem un correu a la llista per a veure quants hi serem (Rafael) i decidirem on anem i reservarem (Àlexm).
* S'estudiarà la migració dels blogs que hi ha al servidor. Això faria que tot plegat fos més fàcil d'actualitzar (Francesc).
* Fer entrega a l'Orestes del disc dur preparat per a la reserva del servidor (Francesc).
* Mirar l'agenda de LaFarga.org per a mirar si es poden posar les reunions de Caliu i d'altres coses (Rafael).
* Reunió de coordinació del capítol espanyol de la [FSFE](http://fsfeurope.org/index.ca.html). La reunió de Madrid s'ha aplaçat per a la semana vinent i no sembla que s'hagi parlat gaire encara d'assumptes importants.
* Se cercarà un altre bar per a fer les reunions prop de l'estació de Sants, per a veure si podem tenir wifi (Rafael).
* La propera reunió la farem a Bocanord, el dia 4 de març a les 17.00 h, coincidint amb les jornades de KDE-es (una mena d'aKademy espanyola).
C/Agudells 37-45, 08032-BARCELONA
Tel. 93 429 91 41 Fax 93 357 00 80

* Bus: 10, 19, 39, 45, 86, 87, N4
* Metro: L5 Horta 

* Situació a la guia de BCN
(http://www.bcn.es/cgi-guia/guiamap4/cgi-guia/?actives=K001K014&plant=capes4c&idioma=0&calle=agudells&numero=37&calle2=)

* Clica al mapa per a ampliar. Més informació: http://www.tmb.net
* Organitzarem la propera reunió-visita cultural a la bonica població de Sant Sadurní d'Anoia, el dia 1 d'abril (Eduard). La següent es prodria fer a Tarragona o Amposta al juny.

## Reunió de gener de 2006
Intentar aconseguir el caliu.cat (Francesc)

(Administracions|Campanya per la promoció del programari lliure a les Administracions Públiques)
(A Internet no volem ciutadans de segona)

Es volcarà tota la informació generada a l'[article](http://www10.gencat.net/dursi/generados/catala/departament/recurs/doc/cis05_mas.pdf) que membres de Caliu van fer per a la revista del Dursi, per a actualitzar-la i millorar-la.

S'inclouran casos previs de legislació i es contactaran GLUGS per a saber de la situació actual pel món, especialment a Perú, Veneçuela i Suïssa.

Al Francesc li han demanat de fer una xerrada a Terrassa per a coordinadors d'informàtica. Sembla que la cosa es mou a l'ensenyament.

## Reunió de desembre de 2005
Seguiment de les negociacions entre la Regidoria de Societat del Coneixement de l'Ajuntament de Barcelona i el DURSI per a la creació de la Fundació pel Programari Lliure.

(Carta cursets|Esborrany de carta als centres cívics per al PL).

Quotes de soci: de moment, es queda com a aportacions personals de 30 €.

Col·laboració en la (Kedada kde i18n ca gener 2006|jornada de traductors de KDE).

S'ha publicat l'[article](http://www10.gencat.net/dursi/generados/catala/departament/recurs/doc/cis09_drudis.pdf) La directiva de patents de programari: un intent fallit de posar fi -dissimuladament- a la innovació informàtica a Europa, escrit per membres de Caliu, liderats pel Xavier Drudis.

## Reunió de novembre de 2005
Feta al l'[Espai jove Bocanord](http://www.bocanord.org) on tenen un [Linuxlab](http://www.bocanord.org/novetats.html), dirigit per la gent de [Badopi](http://badopi.org Badopi).

La historia del Linuxlab prové d'un intent de muntar un centre de noves tecnologies que no va funcionar. Gràcies a la idea d'un funcionari de la Diputació de Barcelona es va poder muntar a canvi el Linuxlab. Està a disposició de qualsevol que hi vulgui fer algun acte o simplement per a l'ús públic dels ordinadors, connectats a Internet, és clar.

També es fan tallers de música i video-art, i intenten fer-ho tot amb GNU/Linux.

**Actualització gener 2006**: no se'n surten i s'estan passant al Windows per a aquestes coses. El Linuxlab fins i tot corre perill per manca d'ús. Caldria promocionar l'espai i el programari lliure entre els veïns de la zona.

Està previst fer-ne la reinauguració al febrer i fer-ne difusió entre el veïnat i les universitats.

Encara no s'ha muntat el Mediawiki al servidor de Caliu!

## Reunió d'octubre de 2005
Dia de la Llibertat del Programari, [Software Freedom Day](http://www.softwarefreedomday.org) 

1. http://maitri.ubuntu.com/softwarefreedomday/wiki/index.php/Catalonia 
2. A la plaça de Catalunya de Barcelona, el dia 10 de setembre i de 10 a 20 h, va anar molt bé, de fet més bé que no ens pensàvem. 
3. Ens va faltar que a d'altres llocs, apart d'Amposta (http://maitri.ubuntu.com/softwarefreedomday/wiki/index.php/Catalonia  també s'hi fessin activitats. Potser l'any vinent serà més generalitzat.

El dia 24, la Mercè a Barcelona, ens vam ajuntar uns pocs per a repartir més Càtix pels stands de els entitats. Ens van agradar tant que hem decidit que l'any que vé demanarem un stand per a nosaltres. Contactarem amb gent de Barcelona d'altres grups per a que també demanin el seu stand, si volen, i ens hi posin els uns al costat dels altres.

Es farà un Mediawiki (Francesc) i una proposta de nou maquinari per al nou servidor (Francesc) que ha de substituir la màquina petita que tenim (carbassa). Així, en tindríem dos de grans. Intentarem que aquesta nova màquina la patrocini alguna administració pública. La resta de la reunió es va dedicar a parlar de com hauria de ser la nova economia mundial.

1. http://www.softwarefreedomday.org

2. http://maitri.ubuntu.com/softwaefreedomday/wiki/index.php/Catalonia

3. (http://www.bernatspescaires.org/web/index.php?option=com_content&task=view&id=125&Itemid=32 Dia del programari lliure a les Terres de l'Ebre)



## Reunió de setembre de 2005
Hi vam anar el Francesc Genové (vicepresident), l'Àlex Muntada, el Xavi Drudis, el Miquel Chicano, l'Eduard ... i jo mateix.

Dia de la Llibertat del Programari, Software Freedom Day (1) (2)
A la plaça de Catalunya de Barcelona, el dia 10 de setembre i de 10 a 20 h, repartirem Ubuntus, que m'acaben d'arribar a casa, i Càtix 1.1 si les podem aconseguir de franc de la tirada que va fer la Regidoria del Coneixement de l'Ajuntament de Barcelona per al Periódico, cosa que sembla probable. Tindrem taula i un sostre. I samarretes de l'event i polos i enganxines,... Avisarem la gent de Caliu que necessitem gent per a la festa i que ens confirmin la seva presència i quin horari tenen disponible per a estar a la taula i repartir distribucions. Doneu-vos per avisats. També avisarem a la llista que , tot i que sembla morta, quan hi ha un missatge el llegeix molta gent.
A més, contactarem la gent de Barcelona i rodalies d'altres grups de programari lliure. Si en coneixeu algun, endavant, més val avisar-los dues vegades que cap.

El Francesc diu que parlarà amb gent de l'Xtec per tal que els alumnes comencin a fer servir eines lliures com la viquipèdia de manera interactiva, no només per a recopilar informació, sinó també per a incloure'n.

Tot i que hi ha problemes d'espai al servidor, el Francesc mirarà d'actualitzar els DVD de Knoppix que sembla que és l'únic que encara queda pendent. Properament intentarem ampliar la capacitat del servidor, possiblement amb l'ajut econòmic d'algú, però que encara s'ha de parlar. La resta de la reunió es va dedicar a parlar de raids per al servidor.

La propera reunió serà el dissabte 1 d'octubre.

1. http://www.softwarefreedomday.org
2. http://maitri.ubuntu.com/softwarefreedomday/wiki/index.php/Catalonia

## Reunió de juliol de 2005
Hi vam anar el Francesc Genové (vicepresident), l'Orestes Mas, el Xavi Drudis, el Miquel Demur, l'Adonay Sanz, el Sergi (només al matí) i el Rafael Carreras.

Al matí vam visitar el poble del Francesc, Sils (la Selva), i en vam veure el nucli urbà i els estanys i vam visitar el Museu de l'Automòbil. Vam dinar a l'Hostal Mallorquines de Riudarenes.

Es va fer la reunió a la platja, concretament a la cala de Sant Francesc, de Blanes (la Selva).

Hem contactat altres GLUGS catalans per al Software Freedom Day (1). S'ha creat un grup al wiki (2) per a treballar-ho. La idea és que allà on es pugui es faci algun acte de repartiment de distribucions o del que es pugui. Nosaltres ho farem a Barcelona. Volem repartir Càtix 1.1 i volem veure si les podem aconseguir de franc de la tirada que va fer la Regidoria del Coneixement de l'Ajuntament de Barcelona per al Periódico. Ara em queda contactar amb Badopi (3) (també de Barcelona) per a veure si tenen pensat de fer-hi alguna cosa.
Comentarem les novetats sobre això a la llista de correu, que per a això està, en comptes de fer-ho entre els de sempre, és a dir, els membres de la junta.

El Francesc diu que canviarà l'aspecte de la pàgina web per un altre de més maco, sense complicar-se massa la vida.

Vam començar a treballar l'article sobre patents de programari per a la revista del Dursi . Ara repartirem la feina i el redactarem. Ha d'estar enllestit a finals de juliol. L'article és el que més temps de reunió ens va portar, però no us poso aquí els detalls, ja el llegireu quan surti, al setembre.

A l'agost no hi haurà reunió i el 3 de setembre n'hi haurà la següent.

1. http://www.softwarefreedomday.org
2. http://maitri.ubuntu.com/softwarefreedomday/wiki/index.php/Catalonia
3. http://www.badopi.org

## Reunió de maig de 2005
Hi vam anar l'Eduard Fabra (president), el Francesc Genové (vicepresident), el Miquel, l'Orestes i jo mateix.

Hem formalitzat el canvi de Junta que teníem pendent des de feia mesos. Demanarem un compte per a poder fer transaccions econòmiques via web per a més agilitat, perquè ara mateix és complicat pagar alguna cosa. Això és, per exemple, per a pagar el patrocini de Caliu a les quartes Jornades de Programari Lliure que organitza la UPC. També servirà per a poder pagar més fàcilment les quotes de soci, fixades en 30 €/any ja més d'un any, però que encara no s'ha cobrat aquest any.

El president signarà el manifest "Ending corporate privileges and secrecy around lobbiying in the European Union" (1).

El "planeta caliu" segueix en fase beta. S'ha de canviar el raid del servidor. El Francesc diu que ara tindrà més temps per a dedicar a Caliu. Hauré de fer un acta de la reunió, pel canvi de junta. Segons Ubuntu, el nostre sevidor és un servidor primari i assenyalat com a "ràpid". No queda clar si acabarem canviant la pàgina web, tot i que hi ha qui vol canviar-la. Vist l'èxit que han tingut les targes de visita de Caliu, encara en farem més per a tots els membres de la Junta. Si algú en necessita més, que m'ho digui.

Contactarem altres GLUGS catalans per al Software Freedom Day (2). S'ha creat un grup al wiki (3) per a treballar-ho.

Tot i que no es va parlar a la reunió, tenim pendent de fer un article per a la revista del Dursi sobre patents de programari. En breu hem de començar a fer-lo.

Canviem el dia de reunió al primer dissabte de cada mes, en comptes de l'últim.
La propera reunió es farà el dia 2 de juliol a Blanes, a la cala de Sant Francesc. Una reunió a la platja, que encara s'ha de confirmar, no sigui que l'alegre final de la reunió ens hagués afectat a tothom.
A l'agost no hi haurà reunió i el 3 de setembre n'hi haurà la següent.


1. http://www.corporateeurope.org
2. http://www.softwarefreedomday.org
3. http://maitri.ubuntu.com/softwarefreedomday/wiki/index.php/Catalonia

## Reunió d'abril de 2005
Hi vam anar el Francesc Genové (vicepresident), el Miquel, el Xavi i jo mateix.
Vam decidir que ens unirem al Free Software Day que ja es fa a l'Índia. A la llista d'Eurolugs, molt poc activa, s'estudia la possibilitat de muntar un Eurolinux Day, o quelcom de semblant. Caliu ha decidit que és millor donar suport a la iniciativa mundial i muntar una bona festa al carrer (en principi) per a regalar distribucions que podem demanar a Ubuntu gratuïtament. És el 10 de setembre (dissabte) i podem aprofitar per a fer xerrades, tallers o el que s'escaigui i/o el que podem. Podríem parlar amb algun contacte de l'Ajuntament de Barcelona. Contactarem tots els grups d'allà on es parli català per a animar-los a participar. Si hi ha prou gent, es poden fer coses a més ciutats, apart de Barcelona. Contactarem també la llista Eurolugs per a intentar convèncer-los que és millor anar-hi tots junts pel mateix. A més, ens fa més gràcia el "programari lliure" que el "Linux".

Ja tenim la segona màquina, la que es va espatllar, connectada a ftp2.caliu.info. En un dia normal, tenim més de 300 conneccions simultànies baixant-se distribucions. Encara s'ha de mirar quin és l'ús concret més utilitzat.

Vist l'èxit que han tingut les targes de visita de Caliu, en farem més per a tots els membres de la Junta.

La propera reunió se celebrarà a Badalona, el dissabte 28 de maig, i aprofitarem el matí per a visitar la ciutat, que estarà en plenes festes de maig, i la tarda per a millorar el món.

Tot i que no es va parlar a la reunió, tenim pendent de fer un article per a la revista del Dursi sobre patents de programari. Encara no sabem els plaços d'entrega, però sí que tenim prou gent disposada a col·laborar.


## Reunió de febrer de 2005
Servidor: la controladora segueix donant problemes. Finalment, la canviarem i mirarem de posar-hi una altra caixa amb més discos durs, cosa difícil perquè a la UPC van escassos d'espai.
Col·laboració amb Pangea per a la migració dels seus clients a GNU/Linux: el Francesc Genové té un compte al Wiki on s'ha de discutir la manera. Hi ha poc moviment, però s'ha fet una declaració d'intencions. Es pensa fer cas per cas i mirant de crear comunitat. L'Àlex Muntada hi té un contacte a dins. Els dos ens mantindran informats.
Ens volen tornar a canviar el servidor de lloc. Hem de parlar amb la càtedra de PL de la UPC i l'ICPL. Podríem negociar com ho fem per a poder seguir oferint els mateixos serveis.

Fellowship FSFE: La Free Software Fundation Europe ha creat una manera senzilla d'associar-s'hi. Només val 120€ anuals i et donen una tarja molt maca amb una signatura digital. L'Àlex ja s'hi ha associat i Caliu mirarà de fer-ho de manera col·lectiva. Com sabeu molts, el president de la FSFE ens va oferir de crear un capítol català fa molt de temps, però per manca de recusos humans, no ens hi hem pogut posar.

Traducció Gforge: A alguns (no només de Caliu) se'ns ha ofert de cobrar per a traduir el Gforce al català, ja que la versió anterior la van fer entre uns quants voluntaris després d'una crida a la traducció. Des de llavors, la traducció està abandonada i ara Lafarga.org sembla que vol tirar-la endavant, pagant.

La controvertida distro per a Educació: La càtedra de PL de la UPC va fer un informe sobre com s'havia de gestionar tot l'assumpte. Es va enviar al Departament al gener, es va fer una reunió i van quedar en que seguirien en contacte. Sembla que està molt aturat. El Francesc opina que ja hauria d'estar tot fet, perquè queden 6 mesos per a l'inici de curs i s'hauria de tenir tot enllestit a finals d'aquest, com a molt tard.

Política: El PL és la utopia portada a la realitat. Nosaltres som els autèntics progres. Hi ha d'haver un canvi generacional als partits polítics. El Francesc vol anar a la Lluna! (i això era abans del sopar...)
Hauríem d'estudiar la possibilitat de tenir una seu social.

Web: Tornarem a canviar-hi l'aspecte, quan s'hagi traduit el WordPress 1.5 (ens consta que la traducció està en marxa).

Distrowatch: Miraré de traduir la pàgina web de Distrowatch, que és molt consultada i és relativament fàcil de traduir. M'han dit que té unes 60 cadenes en PHP. Ho miraré a veure si ho puc fer.

El Francesc ens comenta que ha llegit un informe sobre les TIC de la UE on Catalunya surt entre les pitjors regions.

Tenim confirmada l'assistència a les jornades de les Noves Tecnologies en català a fer-hi un taller. Ens repartirem els dies d'anar-hi i farem samarretes per a identificar-nos com a membres de Caliu.

Repartiment de distros: Els usuaris ens hem de moure més i hem de sortir als mitjans de comunicació, que no en saben res del PL. Per això s'ha pensat de demanar CDs d'Ubuntu Hoary (la que surt a l'abril) i repartir-les durant tot un dia per Barcelona. Volem contactar grups d'usuaris de Catalunya, en principi, per a que el mateix dia tothom faci el mateix a les ciutats grans. No ens limitaríem a Ubuntu, però és que aquests surten gratis.

Hem de contactar amb Interactors per a que l'RSS de la web de Caliu surti en el recull de notícies de Lafarga.org.

La càtedra de PL de la UPC ens podria ajudar amb algun dels seus projectes a aconseguir un espai fixe per al servidor i poder-hi posar correu electrònic. Tenen una llista de correu genèrica on tothom s'hi pot apuntar a majordomo@ldist.upc.edu, subscribe catedra-pl. També hi ha llista de notícies. Per a formar part de la càtedra, només cal apuntar-se a algun dels projectes en marxa o crea-ne un de nou. Des de llavors, teniu dret a vot. El que no queda clar és si llavors ets catedràtic :-)

Després de la reunió, vam anar a sopar per a celebrar el sisè aniversari de Caliu i se'ns va afegir els que van passar de venir a la reunió a treballar i només estaven per a la gresca. Properament penjarem les fotos del sopar que va estar molt bé.

La propera reunió es farà a Badalona el dissabte 2 d'abril, perquè l'últim dissabte de març cau en Setmana Santa.


## Reunió de gener de 2005

 **Col·laboració amb Pangea**
Caliu col·laborarà amb Pangea per a una migració a GNU/Linux de les seves estacions de treball i servidors. Pangea(1) és una ONG que té com objectiu facilitar la comunicació a les persones i col·lectius sense ànim de lucre que treballen pel canvi, la justícia social, l'educació, la pau, el medi ambient, el desenvolupament, la cooperació,... Decidirem la metodologia i crearem un pla d'actuació de manera conjunta. En primer lloc, es comunicaran les intencions als seus usuaris, s'escolliran els casos més senzills i se'ls demanarà una llista de programari que ara mateix fan servir i de les coses que voldrien fer i que ara no poden fer, així com una llista del seu maquinari. Tot plegat haurà de ser força individualitzat, cosa que pot suposar molta feina. Hi ha un Wiki a Pangea on es discuteix la migració. Hem acordat que ens reunirem amb ells.

 **Caliu a TV3**
Divendres passat, el president de Caliu, Eduard Fabra i el vicepresident Francesc Genové van anar als estudis de TV3 per a una estrevista en la qual els van preguntar sobre el programari lliure. Aquest dimecres, en principi, l'emetran al Telenotícies Migdia o Vespre. De tota manera, això depén de les notícies que hi hagin aquest dia, ja se sap, si passa alguna cosa important, salten les cosetes d'ordinadors.

 **Traducció de Distrowatch**
El Miquel està molt ficat amb les diverses versions de Knoppix(2), les seves derivacions, les metadistros, etc, i va plantejar si es podria traduir la pàgina web de Distrowatch(3). Algun/a voluntari/ària?

 **Caliu a les III jornades del català a les Noves Tecnologies**
El Marc Belzunces de Softcatalà, un dels organitzados de les III jornades del català a les Noves Tecnologies(4) que enguany se celebraran a la Universitat Pompeu Fabra de Barcelona, ens ha convidat a col·laborar-hi amb un taller i alguna xerrada. En principi, no tenim cap xerrada preparada relacionada amb el tema, però sí que tenim ganes de muntar un taller d'instal·lació de GNU/Linux. Si algú més hi vol col·laborar, aviseu-me, si us plau.

 **Samarretes de Caliu**
Es va acordar que s'hauran de fer samarretes de Caliu, sobretot per tal d'identificar-nos i fer proselitisme a les Jornades de Programari Lliure(5) que organitza la UPC en col·laboració amb Caliu. Ja avisarem a la llista per a veure quanta gent en vol.

 **Patents de programari**
S'ha enviat la nota d'agraïment al govern polonès(6), abans no ens donin la mala notícia que avui o demà passin la directiva europea de patents tal i com està ara mateix o bé que torni a passar a primera lectura dimecres.
Tenim problemes per a actualitzar la pàgina de la campanya contra les patents de programari a Europa, que esperem que se solucionin aviat.

 **Servidor** 
S'ha posat un dissipador a la tarja controladora del servidor principal (Stallman) i ara tot funciona correctament després d'haver hagut de reintroduir tota la informació perduda. Al servidor secundari (Carbassa2) es canviaran quatre discos durs de 120 MB que sembla que no anaven prou bé, per quatre de 200 MB i tindrem còpia de seguretat dels repositoris més importants perquè no torni a passar el mateix.

 **'Sopar d'aniversari de Caliu **' 
Dissabte 26 de febrer se celebràrà el sopar de celebració del 6è aniversari de Caliu. Farem un missatge a la llista per a dir on anirem i veure quanta gent hi vol venir. No cal ser soci de Caliu per a poder assirtir, naturalment, és un sopar lliure (però no gratis).


 **Referències**

1. http://www.pangea.org/ 
2. http://www.softcatala.org/projectes/knoppix/ 
http://www.knoppix.org/ 
3. http://distrowatch.com/ 
4. http://www.softcatala.org/jornades 
5. http://jornadespl.upc.es/ 
6. http://www.tinet.org/~xdrudis/Patents/puntB.html 

## Reunió de novembre de 2004
Acords

* Preguntar als (22) socis si tenen inconvenient en que es divulgui la seva adreça als altres socis.
* Divulgar la llista (dels que diguin que sí). S'ha de mantenir una llista de socis actualitzada.
* Publicar les actes sense dir que són actes.
* El Miquel s'ha apuntat, en nom de Caliu, a la comissió institucional de l'ICPL.
* Posicionament respecte de la fundació pel PL: s'ha de vure què volen, què faran, etc. Hem de fer un programa de mínims.
* Replantejament de Caliu per a fer una reunió amb la resta de grups dels PPCC, si s'escau.
* (NTPV al servidor de Caliu.)
* Seguim amb l'agenda de Caliu.
* Creative commons (Eduard): Si no s'indica una altra cosa, els continguts d'aquest lloc web estan llicenciats sota CC (enllaç). Posar-hi el codi RDF.
* La web de PL a l'administracions públiques la faran al gener el Francesc i l'Eduard.
* S'han de fer fulletons regularment.
* S'ha de fer acte de presència a les jornades de PL que es fan. A la llarga, es podrien pagar diete, etc.
* Farem una reunió el dia 18, a Mataró (reunió Ubuntu) i sabrem el replantejament de Caliu i si fem una reunió amb els grups dels PPCC.

## Visites culturals
Caliu fa de tant en tant visites culturals a diversos llocs i aprofita per a fer-hi reunions ordinàries.
